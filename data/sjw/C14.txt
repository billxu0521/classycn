執義鄭載禧,持平任相元啓曰,臣等,以前執義李翔削奪還收事,苦口力爭,而未蒙允兪,淹歷時月,而尙未知止者,誠以草野應旨之疏,不當摧折至此,而朝家削奪之罰,又不合勒加於□下之士。臣等所論,非有他意,實惜擧措之失當,而欲納吾君於無過之地也。請加三思,□□□□義李翔削奪官爵之命,前宜寧縣監尹敬敎之負犯,果不合於削黜之律,則聖明特爲放送之後,臣等,何敢苦爭至此,上下相持,徒傷□體乎?顧其當初得罪,因一言事,而到今輾轉之後,譴責太重,群情共鬱,公議僉□,請毋留難,還收前宜寧縣監尹敬敎削奪官爵門外黜送之命。新除授長淵府使安命老,曾爲邊倅,多有麤悖之事,後到湖邑,又有不謹之謗,至於政令之間,率皆取笑,前後居官,無處不敗,爲世所鄙,廢棄亦多,稍有廉隅,宜思悛改,而頃除馬官,本習猶有,頗行不法,公肆侵虐,至今畿驛,醜罵不已,如此之人,決不可更畀字牧之任,以貽民害,請長淵府使安命老,罷職。潭陽郡,湖南巨邑,自前□□,意有所在,新除授府使李克泰,爲人迂疎,未□名稱,到今精力旣衰之後,不宜遽授劇地,任其顚沛,物情皆以爲不合,□潭陽府使李克泰,遞差,其代,以治績表著者,各別擇送。答曰,不允。□□事,依啓。
正言洪萬鍾啓曰,前執義李翔之封章進言,□出於有懷必陳,而聖明不諒,過加疑斥,特遞之後,繼以削奪,其爲聖德之累,亦豈少哉?臣之至今爭執,非爲李翔地,請加三思,還收前執義李翔削奪官爵之命,前宜寧縣監尹敬敎削黜還收之請,今已閱歲,而天聽愈邈,臣切不勝慨然也。敬敎,當初所言,雖曰過當,而言事獲罪,已非優容言者之道,況復輾轉層加,罪至於削黜,而尙靳快釋,豈不有歉於轉圜之量也?公議所在,久而益激,請還收前宜寧縣監尹敬敎削奪官爵門外黜送之命。法者,祖宗之法,人主,不宜以一時私怒,有所輕重之也,況今紀綱陵夷,威刑不肅,雖一意修擧,猶恐其漸弛,其可又從以隳之哉?梁濟臣·尹完等,罪犯至重,該府依律之請,實是不刊之典,而殿下曲□其死,定配削職而止,撓三尺之舊章,伸一時之小恩,其何以振肅頹綱,而懲怙終之罪哉?常刑一失,後弊可畏,梁濟臣·尹完等,請依該府奏當,按律處置。全羅右水使閔暹,到任之後,恣行貪汚,托以松禁,憑公營私,侵虐邊民,罔有紀極。甚至閭家年久之柱椽,旣歛之棺槨,勒捧贖木,歸諸私用,其他鄙瑣,可駭之事,不一而足。軍民嗷嗷,怨聲載路,如此之人,不可仍畀閫帥之任,以貽民害,請全羅右水使閔暹,罷職不敍。答曰,不允。閔暹事,更加詳察處之。
李觀徵,以義禁府言啓曰,罪人得民,當爲正刑,而法典內,夜未明雨未晴,勿行死罪云,待明行刑之意,敢啓。傳曰,知道。
敎原襄監司李之翼書。王若曰,方面旬宣,雖曰劇易之有別,罷殘蘇息,實因遭遇而時難,念玆江原,號爲閑暇,峻嶺合沓,而原野狹,石田磽确,而人民稀,雖區畫山川,有此數十餘邑,而較量毛實,不及一一諸州,有水石絶勝之觀,無簿書期會之撓,故旌節制閫之地,作裘帶養閑之方,不幸近年以來,累値大侵之運,飢荒死散,千家今有百存,疫癘荐仍,一瘳曾無十遘,峽裏息燒畬之火,海濱絶泛鮮之舠,邑居蕭條,如經兵燹,孑遺憔悴,不保朝晡,顧征賦尙未全休,而誅求不免滋急,言念此時撫摩之任,豈比他日優遊之爲,必須慈詳豈弟之人,可望勞來奠安之效。惟卿,受才開敏,稟性剛方,文藻乃是緖餘,無忝爾祖,氷檗自其家訓,不墜厥聲,蚤歲蜚英,始秉筆於翰苑,峨冠豸笏,仍矯翼於臺端,慮不在於身謀,思欲效夫職責,出試萊府,蠻俗服其潔淸,入置銀臺,時論推其明允,所以內外有譽,正繇終始小心,遂循庭推,實允予簡,玆授卿守原襄道觀察使兼兵馬水軍節度使·巡察使,增節鉞之重,專文武之權,福星一方,疏榮亞卿之列,牙旗十丈,有光元帥之行,卿其體予寵章,愼乃條敎,厲澄淸而貪猾自戢,公黜陟而幽明莫逃,民有疾病之端,咨度須悉,予有惠鮮之政,宣布惟均,苟顚連之氓,各安其所,則逋欠之稅,不足爲憂,肆乃當令所先,予之命卿止此,官通訓則自斷,罪大辟則稟裁。於戱。惟簡重可以鎭物,非寬仁無以字民,今守藩維,縱阻江山之遠,久居喉舌,應體乙丙之勤,故玆敎示,想宜知悉。知製敎尹深製進
午時,上御養心閤,原襄監司李之翼引見。入侍,右承旨孟胄瑞,假注書南益熏,記事官尹致績·睦昌明。李之翼曰,小臣,素無才能,閑漫職事,亦難堪當,藩臬之任,萬萬不似,而黽勉赴任矣。上曰,今將赴任,有何稟定事乎?之翼曰,不無稟定事,而未及思量矣。上曰,原襄比他道,土地瘠薄,辛亥以後,未得蘇復,上年農事,亦不純全,峽中蘇殘,實難爲計矣。之翼曰,臣曾於癸卯年,爲本道都事,且有私自往來之事,素諳本道形勢矣。上曰,其地多山乎?之翼曰,嶺東一帶沿海列邑,都是山峽。上曰,原襄一道,不如湖南一大邑,然否?之翼曰,結負,不及羅州云矣。上曰,嶺東,頗廣濶乎?孟胄瑞曰,嶺東,則水畓頗多矣。上曰,此道無平野乎?之翼曰,春川,則開野六十餘里,且如平康·鐵原等地,亦多開野處矣,嶺西農事,辛亥以後,上年稍愈,而亦不純全,嶺東數邑,尤甚無形云矣。孟胄瑞曰,江陵·三陟,慘被火災,種子亦皆燒盡,民事極可憫慮。之翼曰,近道同然,亦無推移相濟之道矣。上曰,原接畿何邑?之翼曰,春川接楊根,鐵原接抱川,永平·原州接砥平·驪州等境矣。上曰,嶺東,九邑乎?山勢險峻,東西誰甚。胄瑞曰,鐵嶺一帶,走大關嶺,以至平海·寧海,濱海一條路外,皆是參天峻嶺。之翼曰,嶺東,則通路外,更無餘地,嶺西,則雖多山峽,亦有通豁處矣。胄瑞曰,聞嶺東,曾爲咸鏡所屬,以輿地圖見之,與嶺北,地方相屬矣。上曰,然則江原道,只是嶺西乎,胄瑞曰,以山勢言之,似然矣。上曰,伊川,乃嶺西地乎?胄瑞曰,然。與咸鏡道,只隔一大嶺矣。之翼曰,三陟營將事,廟堂覆啓蒙允,而以僉使爲營將,體面與前有別,聞群情,以九邑中守令,兼之爲便云矣。上曰,設立之初,雖好事,例多有不便者矣。胄瑞曰,以事體言之,監司爲一道主將,而守令處置,專由監司,任意先啓,似有後弊矣。上曰,事目,與他道營將無異,無事時,則已以有弊之故,先爲防塞,亦不知其可矣。胄瑞曰,權道經,稱以病重,不爲巡歷,殊極過甚矣。上曰,旣已覆啓處置,而觀其所爲,出於自便,則非矣,若是厭避,則回啓決棍,可也。上使中官,賜之翼弓箭·胡椒·臘藥等物。之翼,拜受而遂罷出。燼餘
上在昌德宮。停常參·經筵。
下直,瓮津縣監任弘益。
吳斗寅,以義禁府言啓曰,三省罪人得民,旣已承服正刑,其妻子財産,令該曹依律文處置,何如?傳曰,允。
又以賑恤廳言啓曰,各司貢物及各司進排物種,其人燒炭木·杻木等,就辛亥所量減,或半減或仍減之數,依榻前定奪,單子書入之意,敢啓。傳曰,知道。
朴世堅啓曰,吏曹郞廳來言,臺諫有闕,政事何以爲之?敢稟。傳曰,明日爲之。
傳于朴世堅曰,大臣·備局堂上,引見。
孟胄瑞啓曰,兩司長官有故,以次官入侍之意,敢啓。傳曰,知道。朝報
大臣·備局堂上引見入侍時,左議政金壽恒所啓,前日忠淸監司南二星狀啓中,軍兵闕額一款,從容議定事分付,而外方各邑,因此多有等待之事,不可不速爲定奪矣。砲保·御營軍·精抄軍,與他軍有異,隨闕充定,出於事勢之不得已,而與當初頒布中,諸色軍兵限三年姑停充補之意,未免相左,不但民情失望,辛亥以上闕額,一時盡數充定,其勢誠難,似當有別樣變通之道矣。上曰,此等軍兵,若一與他軍,限三年不爲代定,則不但卽今多有難處之端,三年後一時塡補之弊,必有甚焉,而外方形勢如此,亦不可無酌處之道,砲補·御營軍·精抄軍,辛亥以上闕額,壬子·癸丑兩年充定事,諸道一體分付,可也。訓局謄錄
引見時,校理李奎齡所啓,安東人故校理李宗準,死於燕山時戊午士禍,而厥後金馹孫等諸人,則伸理之後,皆蒙褒恤之恩,贈以都承旨·副提學等職,而此人,則雖得伸理,還給籍沒,而尙闕追贈之典,實是欠事矣。上曰,自前如此之類,皆有贈職之事乎?左議政金壽恒曰,我國不幸,士禍數起,戊午·甲子之禍,士類殆盡,此人,亦其名類,而獨未蒙贈職之典,未知其何故也。上曰,問于該曹,考出其時被禍人贈職與否,稟處可也。禮曹謄錄
引見時,啓曰,會寧開市,旣已完畢,令該院依例撰出回啓,下送義州府,傳給鳳凰城將處,以爲傳道北京之地,何如?答曰,允。備局謄錄
上在昌德宮。停常參·經筵。
自昧爽至辰時,有霧氣。
領議政鄭太和十二度呈辭。答曰,安心調理,遣史官傳諭。議政府謄錄
藥房都提調金壽恒,提調張善瀓,副提調姜栢年啓曰,夜雨曉霧,日候不佳,伏未審聖體若何?昨日晉接臣僚,酬酢移晷,調攝之中,不瑕有添傷之患乎?臣等,無任憂慮,敢來問安。答曰,知道。與昨無異矣。
有政。吏批,判書李尙眞陳疏,參判洪處亮呈辭,參議李翊相進,右副承旨朴世堅進。兵批,判書金萬基齋宿,參判鄭榏式暇,參議金禹錫進,參知申晸在外,同副承旨李觀徵進。
吏批啓曰,判書李尙眞,疏批未下,參判洪處亮,呈辭受由,小臣獨政未安,何以爲之?敢稟。傳曰,只出緊任。
宋昌爲獻納,李濡爲司書,權世經爲潭陽府使,宋奎濂爲副司直,南益熏爲副司直。
李觀徵,以都摠府言啓曰,副摠管李殷相,禮曹褒貶坐起進去晝仕,請出標信。傳曰,知道。
又以兵曹言啓曰,當日良人金奉壽稱名人,自金虎門入來,差備門外擊錚,極爲駭愕。令攸司囚禁治罪,同門守門將張忠業,常時不能禁斷雜人,以致闌入,亦爲非矣,推考何如?傳曰,允。
又以戶曹言啓曰,得接內醫院手本,則內酒房復設事,旣已定奪云,而臣曹姑無捧承傳之事矣。酒米及進排雜物,依例擧行乎?敢此仰稟。傳曰,依前日裁減時例,擧行可也。
領議政鄭太和十二度呈辭。傳曰,李觀徵,已悉予意於前後之批,更何多誥?卿之疾病,予豈缺,但春煦漸和,昔疾宜蘇,須體予意,安心勿辭善攝,臥閤論道,以副予望。
李觀徵啓曰,長淵府使安命老,遞差事,命下矣,臺諫,方以罷職論啓,遞差承傳,不得捧之之意,敢啓。傳曰,知道。
行大司諫金徽,正言洪萬鍾·李日井啓曰,法者,祖宗之法,人主不宜以一時私怒,有所輕重之也,況今紀綱陵夷,威刑不肅,雖一意修擧,猶恐其漸弛,其可又從而隳之哉?梁濟臣·尹完等,罪犯至重,該府依律之請,實是不刊之典,而殿下曲一字缺其死,定配削職而止,撓三尺之舊章,伸一時之小恩,其二字缺振肅頹綱,而懲怙終之罪哉?常刑一失,後弊可虞,梁濟臣·尹完等,請依該府奏當,按律處置。臣等,以全羅右水使閔暹罷職四字缺有所論列,而伏承聖批,至慮其松禁之解弛,犯禁者五字缺不賜允兪,臣等竊惑焉。以下缺
上在昌德宮。停常參·經筵。
自辰時至巳時,日暈。
都摠府啓曰,今日入直軍士,當爲中日習射,而兵曹判書金萬基,參政不得爲之之意,敢啓。傳曰,知道。都摠府謄錄
上在昌德宮。停常參·經筵。
藥房啓曰,連日陰雨,伏未審聖體若何,咽喉失音之候,今已快復乎?臣等,不任憂慮,敢來問安。答曰,知道。自昨日臂痛益苦,運用之時,酸疼難堪,今日受灸爲之。
大殿受灸後,藥房·政院·玉堂·二品以上·六曹問安。答曰,知道。
院啓,請梁濟臣·尹完等,依該府奏當,按律處置事。措辭見上請全羅右水使閔暹,罷職不敍事。措辭見上府啓,臣等,今日開坐,發遣監察,摘奸各司,有一官員,中路相遇,與監察所騎之馬,相撞而過,怒其不避,提曳下人,無數敺打,因爲捉去,恣加捶杖,臣等,聞卽驚怪,遣人尋問,乃司評李仁實也。身爲朝士,乘醉敺人於大途之中,已極可駭,而至於臺監,事體自別,該司之官,何可以一時私忿,肆意侵辱,略無顧忌乎?請司評李仁實,汰去。前啓,李翔·尹敬敎事,安命老罷職事,停啓。答院曰,不允。答府曰,依啓。
答領議政鄭太和十三度呈辭曰,安心調理。
判尹李浣辭職上疏,入啓。朝報
備邊司啓曰,中江開市,例在於今二月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。
御營廳啓曰,大將臣李汝發,當日遭母喪,將兵重任,不可暫曠,其代,令廟堂卽爲差出事,都提調當爲啓稟,而都提調臣鄭太和,身病方重,故臣萬基,敢此仰稟之意,敢啓。答曰,知道。備邊司謄錄
上在昌德宮。停常參·經筵。
未時,太白見於巳地。
下直,美錢僉使金光遠,豐山萬戶全百祿。
謝恩,副應敎李有相。
大殿,政院·玉堂問安。答曰,知道。
傳曰,刑官不得備員,久矣。明日政,差出事,分付。
戶曹啓曰,頃者濟用監,請貿生苧四十斤,考其遺在之數,以十斤價,使之磨鍊矣,本曹書吏李士林·朴成俊等,與該監書員崔尙善,同謀用奸,十斤之價,改書以八十斤之價,恐其敗露,不爲依例告知於臣,私自磨鍊其價直,以本監布子八同上下,而欺瞞色郞,越法出關,今適現露於文書間,卽爲推問,則李士林·崔尙善等,用奸情節,箇箇自服,而朴成俊,則知幾逃避,其間情狀,極爲駭痛,李士林·崔尙善,已自本曹,爲先囚禁矣。令攸司各別嚴刑重處,朴成俊,令捕廳另加跟捕,該掌郞官,如此易知之事,猶不能致察,難免不職之責,正郞郭世益,汰去何如?傳曰,允。
藥房啓曰,雨雪陰寒,伏未審夜來,聖體若何?昨日受灸之後,臂疼之候,果有差減之效乎?臣等,憂慮耿耿,敢來問安。答曰,知道。症候已言于醫官矣。今日受灸,亦爲之。
藥房啓曰,卽因醫官等所傳,伏聞自上臂疼之候,尙苦,丸藥議定以啓事下敎,而又承聖批,有今日受灸之敎,臣等,伏不勝憫慮之至。連日受灸,雖涉重難,酸痛之候,久而無減,不得不依下敎爲之,而進御丸藥,與諸御醫相議,則消痰茯苓丸,加片子,羌黃七錢,進服宜當云矣。此藥卽爲劑入之意,敢啓。答曰,知道。
大殿受灸後,藥房·政院·玉堂·二品以上·六曹問安。答曰,知道。
院啓,請梁濟臣·尹完等,依該府奏當,按律處置事。全羅右水使閔暹,罷職不敍事。措辭竝見上答院曰,勿煩。
僉知安縝,原襄監司遞來。朝報
成均館官員,以知館事意啓曰,今正月初七日儒生上旬輪次,當爲設行,而大司成在外,不得設行,今月內無故日退行之意,敢啓。傳曰,知道。議政府謄錄
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
藥房都提調金壽恒,提調張善瀓,副提調姜栢年啓曰,伏未審夜來,聖候調攝若何?連日受灸之後,別無煩熱之候,而肩臂酸疼之氣,得有差愈之效乎?臣等,無任憂慮,敢來問安。答曰,臂疼一樣,今日亦爲受灸。
大殿受灸後,藥房·政院·玉堂問安,二品以上單子問安。答曰,知道。
朴世堅,以都摠府言啓曰,今日入直軍士,中日習射,請出標信。傳曰,知道。
吳斗寅啓曰,卽聞領議政所患,自昨夕症勢加重云,係是大臣之病,敢此仰達。傳曰,卽遣御醫金萬直看病。
又啓曰,同副承旨除授後,卽爲肅拜,自是廳中古風,而新除授同副承旨鄭晳,今日不爲肅拜,事甚未便,請卽牌招,使之察任,何如?傳曰,允。
李觀徵啓曰,傳曰,崔山海之爲濟州牧使,在於何年?且濟州庚寅以後殺人,何以處之乎?考出以啓事,命下矣,取考耽羅志,則崔海山,世宗朝甲寅年,以前參判爲牧使,越三年丙辰,官府失火,文籍盡爲灰燼云,而但海山,與山海名字倒錯,似是禁府文書差誤之致也。且本州庚寅以後,殺人處置事,使該曹搜考前後文書,則金壽益狀啓一張之外,他無見存者云,敢啓。
正言洪萬鍾·李日井啓曰,梁濟臣·尹完等,請依該府奏當,按律處置措辭見上答曰,不允。
孟胄瑞啓曰,兵曹郞廳來言,闕內各處入直軍士,夜巡檢云矣。傳曰,知道。
午時,上御養心閤,受灸,入侍。都提調金壽恒,提調張善瀓,副提調姜栢年,假注書南垕,記注官吳得天,記事官睦昌明,醫官金有鉉·白光炫·金尙誠·崔聖任·金萬直·鄭斯玄。壽恒曰,臂疼之症,尙未差愈,因此而玉候亦未安寧云,殊極仰慮。上曰,玆欲更爲受灸矣。壽恒曰,卽今痛處,與昨日受灸之穴,相去幾許。上曰,以指寸言之,則僅七八寸矣。壽恒曰,今日則日氣稍寒,非但衣襨脫着之際,慮有感冒之患,連日受灸,亦恐有煩熱之候,而無他見效之方,不得已每日受灸,壯數,則似當減少矣。上曰,倭人書契,旣許改來,伴從減數事,亦聽從云,接慰官,可令從速下去,其已治裝否乎?壽恒曰,當初差出時,以歲前下送定奪,治裝,必已爲之矣。上曰,今來者,何官耶?善瀓曰,問慰官也。上曰,首譯下送時,自備局招致,以今番若有如前漏通事情之弊,則不爲饒貸梟示事,嚴明分付,可也。善瀓曰,渠輩移關之請,如是持久者,亦因譯舌,探知我國論議之携貳故也。上曰,若踵其前習,則斷不貸罪之意,着實言送,可也。壽恒曰,當依聖敎,別樣申飭矣。壽恒曰,領相之病,已久,而春和,則冀其差復矣,今聞自昨夜極重云矣。上問萬直曰,爾往看領病,症勢何如?萬直曰,向來,則病勢雖重,精神不變矣,今日,則精神倘怳,言語不通,明是中風矣。上曰,前領相,亦有此症,謂之風漸,終能得差矣。壽恒曰,昨以刑·戶判差出事,問議於領相處,則循例往復矣,夜間猝重云,以二望備擬事,亦領相之意耳。遂灸左邊肩部阿是穴十七壯。罷出。燼餘
上在昌德宮。停常參·經筵。
未時,太白見於巳地。
下直,高靈縣監南斗徵。
藥房都提調金壽恒,提調張善瀓,副提調姜栢年啓曰,伏未審夜來,聖體調攝若何?受灸已至累次,臂疼之候,尙爾一樣乎?臣等,區區憂慮,敢來問安。答曰,知道。別無快愈,今日亦爲受灸。
大殿,政院·玉堂問安。答曰,知道。大殿受灸後,藥房·政院·玉堂問安,二品以上單子問安。答曰,知道。
京畿抱川縣推考敬差官金海一,落點。
李觀徵,以兵曹言啓曰,當日忠義衛黃起昌稱名人,自宣仁門入來,差備門外擊錚,極爲駭愕,令攸司囚禁治罪,同門守門將李廷翼,常時不能禁斷雜人,以致闌入,亦爲非矣,推考何如?傳曰,允。
正言洪萬鍾·李日井啓曰,梁濟臣·尹完等,請依該府奏當,按律處置。措辭同上答曰,不允。
假注書金始重啓曰,臣敬奉聖批,往傳于行判中樞府事宋時烈,則以爲臣曾因祈免恩召,適値陽復之日,而略效愚衷矣,不料玆者,遠遣史官,俯賜聖批,溫諭丁寧,有踰於前,臣奉讀感隕,不知所喩。臣病疾危苦,朝夕待盡,更奉德音,難可期望,北望竚祝,但自嗚咽而已云矣。敢啓。傳曰,知道。
午時,上御養心閤受灸,都提調金壽恒,提調張善瀓,副提調姜栢年,假注書南垕,記注官吳得天,記事官睦昌明,醫官金有鉉·黃道昌·白光炫·金尙誠·崔聖任·李應斗。壽恒曰,風日稍和,聖體調攝若何?上曰,無他大段矣。壽恒曰,臂疼之候,尙爾云,不勝仰慮。方痛處,移於昨日受灸處耶?上曰,移於他處矣。壽恒曰,金謹行,到佐項奈,先爲手本,且謄送書契矣。上曰,此書契,不分明矣。壽恒曰,然矣。書契中,先使,指平成太,而有若稱其先人者然,倭人文字,本來如斯,極可笑也。上曰,然矣。壽恒曰,金謹行手本中云,兩件書契,多有未安處,故累日相爭,今始改來云矣。上曰,謹行來後,始知其某事矣。壽恒曰,問慰書契中移關之語,我國書,不爲發說,而渠言之矣。又曰,今日當灸幾壯耶?上曰,欲灸九壯矣。壽恒曰,今日雖有風氣,不至甚寒矣。善瀓曰,語云,人日淸明,則最好云,而今年則極爲淸明,幸甚。灸左邊肩部阿是穴九壯。罷出。燼餘
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
藥房都提調金壽恒,提調張善瀓,副提調姜栢年啓曰,夜來風寒甚緊,伏未審聖體調攝,若何?昨日受灸之後,臂疼之候,比前有快愈之效乎?臣等,憂慮未弛,敢來問安。答曰,知道。症候,已言于醫官矣。
李觀徵,以都摠府言啓曰,都摠管福平君㮒,以武臣武經七書講書事,除標信進去賓廳之意,敢啓。傳曰,知道。
又啓曰,右邊捕盜大將李汝發,當日遭母喪,使其從事官,來納密符,其代,令該曹卽爲差出,牌招察任,何如?傳曰,允。
右邊捕盜大將李浣·申汝哲·李重信。落點李浣。
鄭晳啓曰,捕盜大將李浣,牌招不進矣。傳曰,知道。
又以兵曹言啓曰,右邊捕盜大將李浣,牌招,病不來,出仕間,以左邊捕盜大將柳赫然,姑爲兼察,何如?傳曰,允。
又以御營廳郞廳,以提調意啓曰,大將臣李汝發,當日遭其母喪,將兵重任,不可暫曠,其代,令廟堂卽爲差出事。都提調,當爲啓稟,而都提調臣鄭太和,身病方重,故臣萬基,敢此仰稟之意,敢啓。傳曰,知道。
又以兵曹言啓曰,當日私奴金忠日稱名人,自金虎門入來,差備門外擊錚,極爲駭愕,令攸司囚禁治罪,同門守門將張忠葉,常時不能禁斷雜人,以致攔入,亦爲非矣,推考,何如?傳曰,允。
又以兵曹言啓曰,今日賓廳武臣武經七書講書時,宣傳官□晟·李衛公,自不,請推考。傳曰,允。
正言洪萬鍾啓曰,梁濟臣·尹完等,請依該府奏當,按律處置。措辭同上答曰,不允。
鄭晳啓曰,都摠府郞廳來言,闕內各處入直軍士,夜巡檢云矣,敢啓。傳曰,知道。
行戶曹判書金壽興疏曰,伏以臣,宿病新恙,一時俱劇,經年沈痼,斷無自力之勢。前後陳情,未蒙憐察,分義是懼,不敢每瀆,泯默至今,一任癏曠,臣之罪戾,無以自解,臣之病情輕重,不待更暴,聖明必已下燭矣。度支之長,雖在常時,決不可一日暫闕,況當此無前板蕩之日乎?以臣之才分,竭力奔走,猶懼其不逮,邇來數三朔內,一向病告,抛其職務,乃至於此,而聖上不早處置,至許從容調理,臣誠感激憫蹙,尤不知置身之所也。臣以無似,過蒙誤恩,分外冥福,寇□必至,唯思盡其心力,庶效涓埃之萬一,而犬馬之疾,深入膏肓,終至於上負聖恩,下孤初心,臣之身事,其亦慽矣。玆敢冒死哀籲於天地父母之前,伏乞聖慈,俯賜矜諒,亟命遞改臣本職及兼帶摠戎等任,以便公私,不勝幸甚云云。答曰,省疏具悉卿懇。不必固辭,卿其安心,更加調理察職。
行漢城府判尹李浣疏曰,伏以臣衰病已極,不堪供職之狀,封章陳懇,冀蒙遞改,而不賜允許,反使察職,此無非臣誠未格天而然,尙誰怨尤?切念如陳臣之所患,則有同病錄,且涉支離,猥越是懼,不敢歷擧,但精力盡耗,聾廢已痼之後,左右扶掖,奔走詞訟之地,則臣之廉隅,人之笑罵,姑置勿論,而寧有自力之理?噫,今臣垂死之年,聖眷彌隆,戴恩含感,涕泣而已。伏乞聖明,俯諒至懇,臣之本職及兼帶守禦之任,倂賜許遞,俾延殘喘,千萬幸甚,臣無任云云。答曰,省疏具悉卿懇。所辭京兆之任,當勉副,卿其安心,勿辭察職。
吏曹判書李尙眞疏曰,伏以臣自陳病以來,三受恩由,一奉聖批,至有從速察職之敎,在臣分義,斯可以卽出供仕,況臨政命召,其勢益急,尤當祗赴之不暇,而又値玉體,連日受灸,百僚憂遑,趨奔候班,微臣情禮,何敢後人,猶且終不得致身者,豈不知積有逋慢,自速誅譴哉?誠以賤疾方劇,欲起還仆,而至於此也。臣雖愚昧,自非病風喪心,尙能畏義愛身,當其時稍可自力,則夫豈甘心罪戾,而莫之恤乎?儻蒙聖明,小垂諒察于此,則亦可以俯燭臣所患之重矣。臣之所患,根柢已深,晝夜哮喘,不耐叫苦,時或痰火上升,頭疼如劈,渾身澁縮,四肢戰掉,視聽昏憒,精神茫昧,服藥蔑效,醫亦術窮,似此症勢,必將有死而已。病而曠官,死且帶職,則不但臣之私分,不敢安,恐亦有損於聖朝體下之仁矣,今臣一縷未絶之前,得以祛職,則庶可以兩幸公私。伏乞聖慈,特加矜念,亟罷臣職,仍治臣罪也。臣處勢蹙迫,屢瀆宸嚴,無任震惕兢隕之至。答曰,省疏具悉。卿其勿辭,調理察職。
刑曹參判李弘淵疏曰,伏以庸陋微臣,猥廁朝班,從前所叨之職,亦莫非僭踰涯分,而感激洪私,黽勉供仕者,計已久矣。尋常愧懼,若無所容,不意玆者,擢陞秋官亞卿之命,遽下於千萬夢寐之外,初聞驚惑,心神靡定,反覆思惟,罔知其所以然矣。方今賢俊滿朝,蔚有聲望者,固有其人,衰鈍如臣,豈合謬膺是選,以貽淸朝之過擧乎?臣雖欲感荷恩命,卽出供職,而畫文彈章,必將隨至,區區廉隅,有不暇言,而豈不爲公私狼狽,有害無益之歸哉?此出於切迫由中之懇,而非敢有一毫循例飾讓之意。伏乞聖慈,俯察臣憫蹙之情,新授職名資級,竝許鐫免,以安微分,不勝幸甚,臣無任云云。答曰,省疏具悉。今玆擢用,意非偶然,卿其勿辭,從速察職。
弘文館應敎李選辭職上疏。燼餘缺答曰,省疏具悉。爾其勿辭察職。
司諫朴世堂辭職上疏。答曰,省疏具悉。爾其勿辭,從速察職。朝報
上在昌德宮。停常參·經筵。
未時,太白見於巳地。
下直,忠淸兵使朴振翰,所江僉使崔鳴後,抱川縣監李泰祺,平陵察訪□萬榮,積城縣監兪瑾,漣川縣監李寅煥,鹿島萬戶李東道,魚面萬戶李尙植,馬島萬戶李陽立,赤梁萬戶權永後。
藥房啓曰,伏未審夜來,聖體調攝,若何,臂疼之候,漸至快祛乎?臣等,無任憂慮,敢來問安。答曰,知道。與昨無異矣。
備邊司進不進單子,傳曰,賓廳坐起事,分付。
政院啓曰,大臣·備局堂上,來會賓廳矣。傳曰,引見。又啓曰,兩司來待之意,敢啓。傳曰,入侍。
傳曰,忠淸兵使朴振翰,引見臨罷時,入侍。
右議政李慶億箚子。大槪,重得寒疾,今日賓廳,末由趨詣,不勝惶恐,亟賜遞改,以便公私事。入啓。答曰,省箚具悉卿懇。卿其安心,勿辭調理。仍傳曰,遣御醫看病。
午時,上御養心閤,大臣·備局堂上引見入侍時,左議政金壽恒,知事柳赫然,兵曹判書金萬基,同副承旨鄭晳,校理李堂揆,持平任相元,正言洪萬鍾,都摠管趙師錫,假注書南益熏·權愃,記注官吳得天,記事官睦昌明。金壽恒曰,日氣復寒,聖候,若何?上曰,無大段症恙矣。壽恒曰,臂疼與前一樣乎?上曰,尙不快愈矣。壽恒曰,李汝發遭母喪,將任,不可久曠,而此非人人所可堪任,今日右相,病不來會,可合之人,不能思量,旣無儲養之才,臨闕,每患難其代矣。上曰,汝發差出時備望者,誰人?壽恒曰,乃是成釴·柳□□人,只有申汝哲,而方有身病,未知其何如矣。上曰,訓將不爲□□乎?柳赫然曰,觀其病勢,雖似非輕,日暖後,則自可差愈矣。壽恒曰,臣於前夏,相見而不至大段矣。上曰,其病,皆是痰症乎?赫然曰,蓋是土疾。上曰,接尉官,今當下去,曾見金謹行手本乎?如有稟定之事,進前言之,仍出給手本。趙師錫進曰,書契中□□事,外間,頗有疑惑者,似不無侮弄之擧,彼若語及,則將何以對之。上曰,其故南北之說乎?師錫曰,然。彼若出此等言語,則倉卒對之,恐失朝廷指意,不可不定奪而去矣。上曰,欲將何辭而對之。師錫曰,北人之言,無不曲從,而南人之事,一不聽從云爾,則對之爲難矣。上曰,此言,何如?壽恒曰,彼雖爲言,不必着實,且與此事,不相干涉,何必多費辭說而已,不過痛斥而已。鄭晳曰,臣待罪東萊三年,未嘗有如此之言,書契中言,其指此乎?師錫曰,聞李元鎭爲府使時,癸未年請使差倭,對譯言之云矣。上曰,此事,初諱日本人乎?壽恒曰,丁丑後不爲直告矣。晳曰,李元鎭時,倭人問曰,近日書契中,何不書年號?元鎭答曰,我國,用中朝年號,而今則不奉正朔,故不書。倭曰,我國,則自有年號,其言絶悖。元鎭,峻辭折之。其後,聞譯輩之言,嘗謂餉北人一日之饌,足以供我一年,如此之言,常常說道云矣。上曰,□年倭人留館時,北虜,往去東萊乎?赫然曰,只往尙州撤還矣。上曰,□近處則彼將何以當之?壽恒曰,留館之倭,何能有所爲乎?赫然曰,書契中,備□北南之說,雖未知專指彼人,而所對之言,不可不豫定,接慰之欲以得指揮者,出於深慮矣。上曰,彼以微辭言及,則□酬答,而答其發說,則何以爲之?壽恒曰,彼皆知之,何必諱之?上曰,今亦不書年號乎?左右皆曰,不書矣。上曰,對以何辭,可以得體乎?壽恒曰,以缺有別之意,答之可也。萬基曰,何必與渠詳辨乎?上曰,彼豈必缺萬基曰,答以非汝所可問,何發不遜之語云云,似好。師錫曰,交隣之缺而南人之言,何不聽從云爾,則恐無言可答。上曰,依左相所言,對之爲宜。壽恒曰,雖如是爲辭,未免苟簡矣。上曰,彼若强詰,則不可以遁辭對之。赫然曰,敵國所問,初不明言,則漸有後弊,不如直辭。曩者,鄭明守出來時,趙絅,爲遠接使,明守,問姜賊獄事。絅,答以堂堂討逆之事,非汝可問,渠遂語塞,凡事,固當若是,臣嘗與李尙眞,言及此事,則尙眞以爲,事中國之道,自當與待隣國有異,汝何呶呶至此,以此對之,爲好云,此言,似爲得體矣。上曰,何如?壽恒曰,其言好矣。上曰,所當如是直辭而對之,彼觀我所言之曲,縷縷詰問,則愈至難處,以此對之,爲得矣。壽恒曰,若有所思,則當更言送,而大意,則似當如斯矣。晳曰,今此移館一事,己酉接慰下去時,渠有別州之請,臣答曰,汝雖以船滄改造爲言,他州,與萊·釜,何異,渠固請不已,言甚奸巧,其後丁未·辛亥兩年,倭館失火,館宇燒盡,而倭無一人死者,明是衝火所致,臣以此詰問,則渠佯若不聞,只稱館基不好,必將撤移他所云矣。壽恒,將金謹行手本,讀一遍,至倭人與商賈私相往來事。上曰,今番防禁申飭,果善爲之矣。讀至殺館守事。上曰,嘗聞倭人,一拔佩刀,終不虛用云,此果信矣。又讀至鰐浦鑿開事。上曰,此言都是虛張,所謂橫月,何官?晳曰,如御史之職。又讀至沿海設鎭事。上曰,此則對之不難,兩國,雖曰相信,而沿邊防備,不可廢弛,何必疑汝輩而設也云爾,則好矣。又讀至水營事。上曰,此亦隨地險易,而設以輕重自別之意,言之可也。又讀至義眞起去事。上曰,此極巧詐,以平成太之言,如是發怒矣。又讀至手標事。上曰,此是,何事?晳曰,故參判柳淰,爲府使,有所相約事,以手標爲信云矣。又讀至公木換米事。上曰,此則對以非吾所職,不當提起爲辭,可也。又讀至平成太治罪事。上曰,此何意也?壽恒曰,不過推諉之言耳。又讀至□□之說。上曰,此似有指定之所,所謂舊館,何處?赫然曰,乃是薺浦,而與熊川相近矣。晳曰,前日亦有順天之說,而今此所云,不必指舊館之處,彼謂設館之所,不過如舊館之地,倭人言語,例多如此矣。又讀至兩國他日之變。上曰,此言,文短難解,前言某處不關者,何地?赫然曰,乃多大浦也。上曰,金謹行,尙不上來乎?接慰與倭人,不爲相見者,何意?壽恒曰,自有定式,不當煩瀆□來矣。晳曰,一見不已,至於累請,故初不許見矣。師錫曰,私見時,雖有所請,不可聽從,以此相約後,渠若懇請,則見之何妨?上曰,如是爲言,則彼自不請見矣。壽恒曰,彼若强請,相見無害。上曰,私見時當用何服?壽恒曰,當以道袍見之矣。上曰,宴饗時,着冠帶乎?晳曰,然。上曰,剃髮,幾何?晳曰,只餘鬂毛少許矣。上曰,其冠帶之制,何如?晳曰,冠則略似花冠,衣則大袖長裙,有如緇徒長衫之制,而且以不着袴,爲禮服矣。壽恒曰,此乃待尊客之禮矣。晳曰,聞渠輩之言,自遭秀吉之變,始創此制,蓋以衣袖濶長,爲其不得便勇矣。師錫曰,接慰官,與彼人相見之時,只憑譯舌,而近來譯官,多有不謹之事,外間所聞,極其寒心,而接慰官,無治罪譯官之事,啓聞論罪之際,動失機會,似當有別樣處置之道矣。上曰,何如?壽恒曰,前例雖無治罪之規,若有重犯,則當爲啓聞,以待朝家處分,其他係關公務,事機緊急事,則首譯以下,從輕重決棍事,定爲事目,爲宜矣。萬基曰,以此定式,則譯官輩,必皆畏戢矣。上曰,以公事,治罪譯官,何害?依此擧行,可也。師錫曰,撥路殘弊,且有虎患,每有稽滯之弊,差倭出來時,則或立馬撥,或竝定步撥,似當各別申飭矣。上曰,何如?壽恒曰,步撥,例多遲滯,故北道開市時,亦有加設之規矣。上曰,使軍官傳之,何如?赫然曰,或以軍官,或以撥馬,則恐有騷屑之患矣。上曰,以驛馬替傳,何如?壽恒曰,驛路,亦甚凋殘,竝定步撥,爲宜矣。上曰,步撥,幾日可到?晳曰,速來者,七日可到矣。上曰,步撥,幾里立之乎?晳曰,不過二三十里矣。上曰,道里遠處,加設步撥,宜當。萬基曰,無人家處,則難以立之矣。上曰,無人處,則竝定步撥,爲可。壽恒曰,以虎患,不能夜行,此亦爲難矣。上曰,竝定步撥,定其日子,時急公事,則使軍官傳之,可也。師錫曰,書契未來之前,徑先下去,久留等待,亦爲難便。壽恒曰,彼以接慰不爲下去之故,書契文字,不卽改來矣。上曰,是皆奸計也,以爲書契之事,朝廷有所持難,接慰不卽下去,且供饋之物,計日給之,故如是遲遲,以爲久住之計矣。接慰去後,有可留之處乎?壽恒曰,留住一處,廚傳有弊,且可徐徐而去耳。上曰,彼若聞接慰下去之奇,則書契,必將速改而來矣,舊所□旣言於謹行,果指熊川乎?壽恒曰,以書契見之,則似指舊處,而今聞鄭晳所言,則只是舊館之地云者,亦似有理矣。上曰,書契矇矓,不爲指言某處,而旣許之後,又請難從之處,汝輩事,本不誠實,以此責之,何如?壽恒曰,此亦可矣。萬基曰,如是,則有同許諾之言,臣意以爲,汝輩所請之地,若與釜山無異,則交隣之道,亦不可終始不許,以此問之,似好矣。上曰,以朝廷之意問之,則不可,而卿輩私自問之,則無妨,使譯輩,問以何不指言某處,則好矣。且彼意,豈必在於熊川乎?赫然曰,對馬一島,皆是石田,彼見我國,如知世浦等處,土地沃饒,常自流涎稱道曰,我輩,何時當爲耕作,何時當爲治圃,至如薺浦,乃渠祖先所藏,故欲得尤切,近來倭船,每每漂到于巨濟,彼之所欲,政在於此耳。上曰,薺浦,是熊川要害處乎?赫然曰,彼所欲得者,若是此等處,則許之亦無妨。上曰,新鑿船滄,直向何所?晳曰,渠輩以爲,今此船路,直抵一處,何不快許云矣。赫然曰,此皆瞞我之說也。乘船之後,東西南北,隨人所向,何係船滄上曰,江戶差倭,每於通信後出來乎?晳曰,庚午年,則玄方,上來京中,己酉年,則留在東萊矣,玄方,則以加得船隻事,上京,而非江戶所請,乃對馬島事,故其時宣慰使鄭弘溟,以接待失體,被罪矣。壽恒曰,唯在事理當否,何係於江戶之請不請乎?晳曰,其人性本好勝,恥出人下,以不能得請,爲大恥,故如是强請不已矣。上曰,此事之請,始自何年?壽恒曰,嘗見戊戌年書契,則亦有此請矣。上曰,己酉差倭,以約條事,出來乎?壽恒曰,然矣。上曰,約條,何以爲之?考諸實錄,亦無所記,極爲怪異矣。壽恒曰,事極寒心,不可使聞於隣國。上曰,此事,切不可漏泄。秀吉,死於何年,丁酉再擧時,似以秀吉身死,撤去矣。壽恒曰,丁酉·戊戌年間,身死矣。上曰,李舜臣戰死處,是何地?赫然曰,死於露梁。上曰,露梁,是何地方?赫然曰,與統營相對處,而相距,亦不遠矣。上曰,彼人,每借重江戶爲言,對之,不可不詳審。師錫曰,渠雖以此爲言,旣非江戶書契,且非江戶差倭,其言不足信,以此對之。上曰,不當如是,答以雖有江戶之請,不可從之事,何可輕許?且江戶,雖有書契,朝廷自有所對之事云爾,則好矣。壽恒曰,上敎至當。上曰,關防之說,最是緊重,以此爭辨,可也。江戶書契謄錄,留在承文院者,一一搜入。壽恒曰,前年,則稱以對馬島所請,今乃稱以江戶之事,前後之言,如是反復,其人之無情實,可知。上曰,其人,性不深沈,故其言如是,如此之言,對之不難矣。上曰,倭國地方,幾何?晳曰,六十州矣。上曰,今年似無如前闌出之患乎?壽恒曰,上年闌出萊府,不爲接待,在渠無益矣。上曰,平成令者,何人?其中年老者,尤難□人年老,倭本僄輕,似不得長年矣。晳曰,其俗,不數老人。萬基曰,貴少賤老,夷狄之俗,然矣。赫然曰,其人,必無他意,只是好勝之態,似無深計矣。上曰,□中義直,勃然作色之狀,似是不爲自當之意,都是奸詐矣,前聞義眞時,以其子爲慮,觀其所爲,果不虛矣。赫然曰,此人悖妄,不有其父,島中皆稱難當矣。上謂師錫曰,此外亦有稟定之事乎?對曰,無他大段事矣。上曰,彼每稱我國之事,無不盡誠云者,亦甚奸詐。壽恒曰,其意所在,未可知也。上曰,硫黃,非私貿之物,而彼每誇功矣。赫然曰,今來硫黃,本是我國之物,向者李馨男,貿載舡隻,遇風幾沒,渠輩救出時,硫黃露出,島主,屬公留置,今番出送者,乃是此物云矣。萬基曰,以戶曹宗親府·議政府臘藥價草記稟啓事,累次下問,至今惶恐。上曰,旣已復古,則何以更稟。萬基曰,宗親府,則復古,而政府臘藥,則以其日,大臣,有勿復之請,且各司進排之物,不必一一煩稟云,故未得定奪矣。上曰,言于該曹,一體復古。壽恒曰,政府臘藥,雖全減,不爲切緊。萬基曰,宗親府臘藥價,自戶曹計給,政府則出自兵曹,而元定三同,減六十疋矣。壽恒曰,御供裁減之類,未盡復古,政府臘藥,何必急乎?上曰,臘藥設立,意非偶然,且與宗親府不可輕重矣。上曰,年分事,今當定奪,仍出給單子。壽恒曰,二十負,亦多矣。上曰,當初亦無皆破之意。李堂揆曰,量田差錯,亦爲混入云,兩西·原襄量田已久,不可準三南,則只以陳起處,爲定乎?壽恒曰,事目俱存量田差錯,則初不擧論,而三十負以上,亦多矣。上曰,只以三十負以上,論罪可乎?壽恒曰,然矣。上曰,十負以上,無論可乎?壽恒曰,二十負以上,不爲論罪,未知,何如?若不罷遞,則只可決杖,而十負卄負,似當區別矣。上曰,三十負以上,罷職,二十五負以上,決杖,二十負至十五負以上,推考,十四負以下,勿論,若多至四五十負以上,不可罷職而止。此草記還出,更爲別單書入,甲戌量田差錯處,亦爲區別以啓。壽恒曰,京畿及兩湖各邑官需米,因年凶,竝爲裁減矣。此與他物種有異,今若仍減,則各邑必有難支之患,至於畿邑,則元數甚小,官家需用,殆不成模樣,不可無變通之道矣。上曰,京畿各邑,則所減之數,盡爲復古,兩湖官需,則元數,不至如畿邑之小,自該廳,酌定其數量,宜加給,可也。壽恒曰,御營大將,所當趁卽差出,而捕盜大將,則本非奔走難堪之任,以地望素重之人,帶之似好矣。上曰,李浣本職,旣已遞差,此則可以兼任矣。萬基曰,御營大將未差,則中軍當先差出,而亦無可合者矣。上曰,與李浣相議時所言者,已多死亡,時存者,幾人。壽恒曰,申汝哲·柳赫然數人耳。上曰,外任中無可合者乎?赫然曰,外任中爵秩高者,只李□·盧錠耳。上曰,平安新兵使,何人?壽恒曰,乃柳斐然,而赫然四寸親,不可爲兩局矣。上曰,可合將帥之人,多死於統營,統營之弊,亦不細矣。壽恒曰,□後死者,如李枝馨·李道彬輩,皆是可惜之人耳。上曰,御營中軍,以堂上差出,則必以曾經閫帥者,爲之乎?赫然曰,嘉善,則難繼之道,故如是爲之矣。上曰,當以地望爲之,不必拘於爵秩之高下矣。都監則有中軍乎?赫然曰,柳汝,爲之而病不行公,有若無矣。壽恒曰,御營中軍,李尙敬仍存,兵使改差,何如?上曰,曾經閫帥者,皆是都監千摠之類耳。萬基曰,御營中軍,必當速出,當仍重任,近來武將輩,率多有頉,絶無可合者矣。壽恒曰,其人被謗之由,政官不能詳知,而一有人言,不可排衆議而用之,故每患乏人矣。上曰,曾經閫帥而見廢者,幾人?萬基曰,李俊漢·李斗鎭·閔昇·柳汝輩,而若其才局出衆,則雖有顯著之過,何可永棄乎?壽恒曰,自古需用人才,必稱捨短取長,至於武臣,若有才局勤幹之效,則雖有所短,長處可惜。上曰,閔昇,亦經兵使乎?萬基曰,閔昇,則人事無形,曾爲宣川,亦有不謹之事,不可擧論矣。上曰,御營中軍,以李尙敬仍存,可也。萬基曰,賑恤時供上紙·草注紙·乾秀魚·燒木價餘存者,合留該廳,卽今形勢,與前有異,似當移送于惠廳及戶曹矣。上曰,移送本處,則庶有推移之路矣。壽恒曰,如許之物,賑廳,不當長爲主管矣。且各司權減貢物,則竝一半復舊事,旣已定奪,至於京外減分給價之類,則卽今米價,與上年不同,似難仍爲減給矣。上曰,減分之數,則竝爲復古,可也。萬基曰,精抄軍物故通計二千餘名,逃亡八百七十名,各道隨闕充定之類,只是一百三十四名,至於湖西,則三百九十名之闕,代定者,只二十三名,而各道每稱難堪,極爲未便。壽恒曰,如是充定,有何難支之事乎?上曰,此亦稱頉之擧耳。萬基曰,放料時,保米,每患不足,而又除出此數,則不成貌樣矣。壽恒曰,砲保,則不至如此矣。上曰,砲保,則定差員上納,立法至嚴,精抄,則新頒事目,未及統攝,故如是矣。壽恒曰,初頭事多難處,故每以追後分付,爲言,而到今遷延,行之猶前,故事如是矣。上曰,限兩年分半充定,可也。萬基曰,近日鷹司奉足事,逐日來訴,請改番次三疋,身役苦重,宜其稱冤而若不充定,則此亦難處矣。上曰,今此軍額代定之擧,初出於鷹司之事矣。萬基曰,此與充額,有異,若不隨闕代定,則後弊難堪。壽恒曰,鷹司逃故,未知幾何,而觀其分定,變通宜當。萬基曰,辛亥以上,騎·步兵逃故二萬二千餘名,兵曹經費,無□。上曰,兵曹所失,多至二百餘同矣。萬基曰,或請減番,或願得糧,實無處置之道矣。赫然曰,在逃,年六十以上,則有代定之事,十年以上逃亡保人,李浣,有許令代定之議矣。上曰,渠願代定,則何必防塞?赫然曰,隨願代定,亦多有弊,當問于本官後,許代,而若不代定,則害及隣族矣。萬基曰,鷹司逃故計數後,似當一時定奪矣。壽恒曰,江都火器,將爲造改,而所入生銅八千四百二斤十三兩零,鍮鑞一千四百六十七斤十四兩零,他無辦出之路,東萊所在銅鐵,戶曹,主管取用,鍮鑞,則雖無應捧之規,如有用處,則除出稅銀,使之措備上納云。依此數移送之意,分付該曹,何如?上曰,依爲之。萬基曰,資裝保,四番磨鍊,則保二千五百四十名,只是單保,通作十二番,則似好,而保人最難充定。臣意,則資裝陞戶之類,四千四百八十名,就其中一千二百二十名,仍爲陞戶上番,以其餘三千三百六十名,每戶各二保磨鍊,通計元精抄,以十番立之,餘保一千一百二十名,一體收捧米布,以補不足之數,似爲便好。上曰,別隊十番乎?赫然曰,十二番矣。上曰,定以十二番,似不稱冤矣。萬基曰,騎·步兵,則元戶立番,故頗歇。精抄,則以十六朔納米爲冤,逐年捧米,亦甚不可,番次旣定,則保米,每患不足。軍制,無依據,故臣之所陳,以爲資裝保,二番磨鍊,則元戶一千一百二十名,以二千二百四十名,各定二保,餘保一千一百二十名,所捧一年之剩,殆至百同之木,可補軍門需用,以此更爲磨鍊,三月上番時,改定番次,從附近改作隊,何如?上曰,訓將之意,何如?赫然曰,兵判之意,欲以八當番之規,用於十番,其意甚是。且十番二十朔一周,疏數得中,以所捧之物,言之,三年,餘一年之食,此亦便好矣。上曰,以五百立番,則當食保人一千所捧之物,通作十番,所餘頗多矣。壽恒曰,以軍制言之,則十番爲好,而以戶首,降定保人,不無稱冤之弊矣。萬基曰,一年所捧,可支一年所用,然後當定,而五百上番之規,卽今立番,只是二哨半,豈非不似之甚乎?上曰,然則元軍,十番立之,保人,八番磨鍊,可也。萬基曰,以此改作事目啓下乎?上曰,依爲之。任相元曰,載寧郡守黃道平,爲人粗劣,目不知書,本不合齒列仕版,而濫據要邑,專事剝割,擧措顚倒,一境之民,無不唾罵,如此之人,不可置之字牧之任,請載寧郡守黃道平,罷職。上曰,更加詳察處之。又所啓,闡揚人才,國家之大事也,去年別薦之時,嚴立法條,各擧所知,旣薦之後,因循荏苒,已過一年,未聞有施行之擧,國事,寧容有始無終,有名無實也,請令該曹,速加綜核進退,以爲擧行之地。上曰,依啓。壽恒曰,此事當有自備局定奪之擧,而領相未出,故尙未爲之。上曰,薦擧單子,已到備局乎?壽恒曰,臨時當取來于吏曹矣。洪萬鍾曰,臣以梁濟臣·尹完等,按律處置事,累月論列,而尙靳允兪,臣切未曉聖意之所在也。今此濟臣等所犯,在法罔赦,該府依律之請,實是不刋之典,殿下,安得以輒貸其死,定配削職而止乎?殿下平日待此輩,旣不嚴截,致令觸犯邦憲,及其犯科之後,猶且屈法而曲庇,此豈聖王敬明乃罰,刑故無小之道乎?請梁濟臣·尹完等,依該府奏當,按律處置。措辭見上答曰,不允。晳曰,忠淸兵使朴振翰,留待於外矣。上曰,引見。振翰入侍。上曰,何年出身?振翰曰,辛卯年出身。上曰,年歲,幾何?振翰曰,五十二歲。上曰,履歷,幾何?振翰曰,守令,則歷海美·寶城·瑞興,營將,則經羅州矣。上曰,營將,何年爲之乎?振翰曰,丁未年爲之矣。上曰,其時則鍊習不廢,束伍軍,能爲坐作之節乎?振翰曰,向日,則兵使巡歷,營將專管訓鍊,故不但坐作,頗能精銳矣。上曰,近緣饑饉,不遑軍務,數年以來,幾至廢墜,雖不能如前鍊習,申飭營將,凡干軍務,着實擧行,可也。振翰曰,此乃臣之職任,敢不盡心。上曰,近日武弁,一經閫帥,便棄弓馬之才,將焉用之?振翰曰,臣年不至老,何敢抛棄?赫然曰,年來守令閫帥之人,多廢技業,極爲未安。朴振翰,亦善射之人,而自得土疾之後,未免抛棄矣。上曰,土疾,得於何處?振翰曰,得於寶城矣。上曰,土疾,有不仁之症,故未能習射乎?振翰曰,臂痛不利引弓,自上年始得差愈矣。壽恒曰,先朝,每加申飭武藝矣,今無勸奬之事,故如是矣。上曰,弓馬專廢之後,雖曰武將,無可用矣。壽恒曰,文官決科之後,亦廢書冊,固爲非矣,至於武官,則尤爲不當矣。上曰,此輩,羞恥而不爲乎?壽恒曰,人情易於怠惰,且無責罰,安得不然?上曰,年前觀武才時,無乘快走馬之人,□文尤爲可憎,故略施決棍矣。赫然曰,臣嘗見延陽君,出示狹袖曰,此物,便於馳射,至死不脫,先朝,每加申飭,到今衣袖更濶,此無非任便之習,事甚未便矣。上曰,兵使何處人?年今五十二,則丙子之亂,年少而過矣。振翰曰,臣是嶺南人。丙子年方十五,不見兵禍矣。壽恒曰,經亂已久,故漸無經事之人,是亦可慮。上曰,不但弓才馬才,最緊,而前見將官輩,無馳馬者矣。壽恒曰,觀武才之擧,廢之亦久,似無激勸之事矣。上曰,武士自便之習,誠爲可惡,不可不別樣檢飭。赫然曰,戰馬最難。上曰,我國本無好馬,而江華牧場之馬,體小不實,未知何故?赫然曰,胡馬貿來,雖有人言,旣已貿來之後,則便爲我國之物,而近來此路永塞,以此戰馬,尤難辦得矣。上曰,京畿近處,有馬場好處乎?待濟州馬種上來,別樣放牧,一如舟彌島,則似好矣。壽恒曰,必有可合牧放之處,從容詢訪後,可以定矣。上曰,何島之馬,稍勝乎?赫然曰,椵島稍愈矣。上曰,頃見尹相亨所捉之馬,不下於胡馬,我國不善牧養,而欲資於他國之産,事甚不當矣。罷出。燼餘
上在昌德宮。停常參·經筵。
下直,鳳山郡守柳星三,遂安郡守崔昌運,會寧萬戶盧夢錫,南桃浦萬戶金益立。
未時,太白見於巳地。
藥房都提調金壽恒,提調張善瀓,副提調姜栢年啓曰,伏未審夜來,聖體,若何?昨日引接移時,不瑕有傷於調攝之中乎,臂疼之候,加減復何如?臣等,區區憂慮,敢來問安。答曰,知道。症候已言于醫官矣。
正言洪萬鍾啓曰,請勿留難,梁濟臣·尹完等,依該府奏當,按律處置。措辭見上答曰,不允。
持平任相元·朴泰尙啓曰,請載寧郡守黃道平,罷職。措辭見上又所啓,鳳山爲邑,當兩西之孔道,加以人心頑獷,素稱難治,邇來屢經非人,甚至彫弊,殆不可收拾,而新除授郡守柳星三,爲人昏劣,全不曉事,前後所歷,俱蔑聲稱,蘇殘剸劇之責,決非所堪,請鳳山郡守柳星三遞差,其代,以治績表著者擇遣,國家之爵級有制,士庶之名分有截,其不可僭施也,審矣。近來典制不嚴,隄防漸壞,至於閭閻散流,庶孽賤品,或躋金玉,則蔭及其妻,竝授封牒,出入乘轎,名器濫雜之弊,極矣。按庶孽不得從夫封爵,昭載令甲,而該曹之員,不爲遵守,或至承訛而濫授,致有踰分而干法者,誠可寒心,請令該曹,一依大典,以杜濫封之弊。答曰,依啓。柳星三事,不允。燼餘
上在昌德宮。停常參·經筵。
藥房都提調金壽恒,提調張善瀓,副提調姜栢年啓曰,伏未審夜來,聖體調攝,若何?昨因醫官等所傳,伏聞今日有受灸之敎,臂疼之候,猶未快愈,則不得不更爲受灸乎?臣等,憂慮耿耿,敢來問安,竝此仰稟。答曰,知道。受灸爲之。大殿受灸後,藥房·政院·玉堂問安,二品以上單子問安。答曰,知道。
朴世堅啓曰,備邊司郞廳來言,今日賓廳坐起日次,而以國忌齋戒,不得來會外司開坐云矣,敢啓。傳曰,知道。
吏曹〈啓曰〉,守令有闕,政事何以爲之?敢稟。
午時,上御養心閤受灸。入侍,都提調金壽恒,提調張善瀓,副提調姜栢年,假注書南垕,記注官吳得天,記事官睦昌明,醫官金有鉉·白光玹·韓道昌·金尙誠·崔聖任·李應斗。壽恒曰,日氣陰曀,聖體調攝,若何?上曰,別無大段矣。壽恒曰,臂疼之候,加減,何如?上曰,不至有加,而快愈未易,可憫。壽恒曰,天雨且雪,日氣不佳,受灸非時,壯數則減之,似宜,卽今痛勢,比前稍間,則雖不多灸,見效易矣,遂灸左邊肩部阿是穴七壯。壽恒曰,頃者引見時,有倭國書契覓入之敎,己巳年書契,亦非江戶書契,島主,以大君之意,爲之矣,初則聞江戶使出來,以鄭弘溟,稱宣慰使送之,終則改以接慰耳。上曰,其時弘溟,以玄方上送之故,被罪矣。壽恒曰,以我國回答書見之,則亦爲上京約條也。又曰,丁丑後彼事,在書契中矣。倭書曰,聞金兵蜂起云矣,今則如何?我國答曰,果爲被兵,今已約和云矣。其後己丑年,彼人,捉漂倭八人,以勅書出送我國,使之送入倭國,而其書契中,我稱淸國,渠稱㺚虜矣,丁亥年書契中,有曰,大明被逐云,貴國必詳知,欲聞之云,其答無之,而其後又問,我國答曰,大明,爲賊臣李自成所滅,淸國,掃除而混一云,而道路夐絶,不得詳知云矣,甲申以前,則我國,用大明年號,乙酉以後,則只書某甲子矣。善瀓曰,故相臣崔鳴吉,與先臣相議此事時,先臣曰,淸國事,直言無妨矣,其後未知果言與否,而書契中言之矣。壽恒曰,領府事許積,爲慶尙監司時,聞有令監司直言之敎,而相接之時,亦未知果爲直言否也。上曰,關伯島主所使,通稱奉行,渠國則似無層分矣。壽恒曰,然矣。又曰,以倭館偸劒人春祥事,守門人刑推後,啓稟事分付矣。今見慶尙監司李䎘狀啓,則其數甚多,爲先囚治之數,至於一百八十餘名,似難盡施定配之律矣。上曰,不可一時定配,決棍後盡爲放送,而旣已受刑之類,直爲放送。且此事,出於防守軍數遞之致,今後勿爲數遞事,申飭,可也。上曰,信使外江戶使臣,無出來之規矣。壽恒曰,約條後,無之矣。上曰,玄方出來時,肅拜於慶德宮云,若江戶使,則必無肅拜之事。壽恒曰,玄方,死於調興之亂云矣。上曰,丙子以前,則倭人禮端,以軍器用之矣,今則不送,渠輩,必以爲禁物而然也。壽恒曰,其時甲衣爲之矣。上曰,甲子以前,書契亦有耶?栢年曰,丙子兵火,亦不閪失,故有之矣。善瀓曰,丙子年淸人,我國文書,皆置之,而唯槐院文書中,與淸國酬酢書契,沒數持去,故謄錄中無之矣。上曰,以其缺之語,故持去也。罷出。燼餘
上在昌德宮。停常參·經筵。
大殿,政院·玉堂問安。答曰,知道。
藥房都提調金壽恒,提調張善瀓,副提調姜栢年啓曰,雨雪大風,寒凜又甚,伏未審夜來,聖體調攝,若何?昨日受灸之後,肩臂酸疼之處,更無流注作苦之候乎?臣等憂慮未弛,敢來問安。答曰,知道。與昨無異,今後,勿爲逐日問安。
吳斗寅,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
鄭晳啓曰,京畿推考敬差官金海一狀啓中,所塡職銜,有違規式,難免不察之失,請推考。傳曰,允。燼餘
上在昌德宮。停常參·經筵。
未時,太白見於巳地。
下直,高原郡守李柔,安岳郡守徐漢柱。
孟胄瑞啓曰,卽見黃海兵使全東屹,諸色軍兵歲抄磨勘啓本,則踏印之處,或踏以朱紅,或踏以朱土,一張之紙,精麤異色,殊無致察之意,請推考。傳曰,允。
又以摠戎廳言啓曰,廣智營入直本廳壯抄三運軍兵,今已準番,當爲下送,依前例與訓鍊都監軍兵,明日還爲替代之意,敢啓。傳曰,知道。
鄭晳,以義禁府言啓曰,以京畿推考敬差官啓本,刑曹粘目,弑夫罪人富貴,移本府處置事,允下矣。依例府都事發遣,拿來,何如?傳曰,允。
又以宣惠廳言啓曰,今正月十一日,大臣·備局堂上引見時,左議政金壽恒所啓,京畿及兩湖各邑官需米,因年凶竝爲裁減矣。此與他物種,有異,今若因減,則各邑,必有難支之患,至於畿邑,則元數甚少,官家需用,殆不成模樣,不可無變通之道矣。上曰,京畿各邑,則所減之數,盡爲復舊,兩湖,則官需元數,不至如畿邑之少,自該廳酌定其數量,宜加給可也事,命下矣。各道學需官需等米,所減之數,所當依聖敎量宜加給,而當初減數之時,旣已區別大中小殘及路傍與僻邑,分等裁減,則到今參酌之際,曲折不便,湖西之公山,湖南之全州,以營下大邑,官需減省之後,多有難支之勢云,此二邑,則竝許復舊,其他各邑與各營營需,則就所減數內,一半還給,一半仍減,更觀前頭形勢而處之,何如。傳曰,允。
持平任相元·朴泰尙啓曰,鳳山爲邑,當兩西孔道,加以人心頑獷,素稱難治,邇來屢經匪人,甚至淍弊,殆不可收拾,而新除授郡守柳星三,爲人昏劣,全不曉事,前後歷職,俱蔑聲稱,曾在西關,見侮下輩,至相侵侮,擧措駭異,作一笑囮,蘇殘剸劇之責,決不可復付諸如此之人,請新除授鳳山郡守柳星三,遞差。其代,以治績表著者,擇遣。答曰,不允。
傳于鄭晳曰,政事,明日爲之。燼餘
府啓,國家之爵級,有制,士庶之名分,有截,其不可僭施也,審矣。近來典制不嚴,堤坊漸壞,至於閭閻散流,庶孽賤品,或躋金玉,則蔭及其妻,竝受封牒,出入乘轎,名器濫雜之弊,極矣。按庶孽,不得從夫封爵,昭載令甲,而該曹之官,不爲遵守,或至承訛而濫授,致有踰分而干法者,誠可寒心,請令該曹,一依大典,以杜封爵之弊。答曰,依啓。禮曹謄錄
上在昌德宮。停常參·經筵。
下直,碧潼郡守趙鉉,老江僉使金孝曾,西生僉使李瑝。
未時,太白見於巳地。
藥房都提調金壽恒,提調張善瀓,副提調姜栢年啓曰,數日嚴寒,無異冬月,伏未審聖體調攝,若何?臂疼之候,比前有快愈之效乎?臣等,憂慮未弛,敢來問安。答曰,知道。臂疼之候,時未快愈矣。
傳于吳斗寅曰,今下弓矢,老江僉使金孝曾處,給送。
有政。
朴世堅啓曰,今日爲政事,命下矣,都承旨姜栢年,藥房進去,左承旨孟胄瑞,病不仕進,右副承旨李觀徵,方在服制中。吏批則右承旨吳斗寅,以代房當進,而廳中只有臣世堅·同副承旨鄭晳,兵批政廳,何承旨進去乎?敢啓。傳曰,吏·兵批兼進。
吏批,判書李尙眞,未出仕,參判洪處亮,疏批未下,參議李翊相進,右承旨吳斗寅進。兵批,判書金萬基服制,參判鄭榏病,參議金禹錫進,參知申晸,在外未肅拜,右承旨吳斗寅進。
吏批啓曰,判書李尙眞,未出仕,參判洪處亮,疏批未下,小臣獨政未安,何以爲之?敢稟。傳曰,只出緊任。
閔熙爲漢城判尹,權堣爲漢城左尹,安縝爲判決事,南天澤爲順天府使,柳卓然爲載寧郡守,申翼相爲伊川縣監,洪淨爲刑曹正郞,李浣爲副護軍,金萬軸·李時聖爲副司勇,申汝哲爲御營大將。
吏批啓曰,新除授康津縣監沈柟,以病勢極重,決難赴任之意,累次呈狀,而以調理赴任,題退矣。今又呈狀于政廳曰,所患身病,已過四十餘日,氣息奄奄,人鬼難卞,決無千里赴任之望,斯速處置云。沈柟之除授本縣,幾至六十日,病勢之實,衆所共知,不可等待其差復,康津縣監沈柟,依近例罷黜,何如?傳曰,允。
姜栢年啓曰,假注書南垕,以病不爲仕進,今已累日,聞其所患之症,一向添重,多事之地,不可等待其差歇,今姑改差,他假注書差出,何如?傳曰,允。
假注書李弘迪,落點。
吳斗寅,以吏曹言啓曰,江華留守有闕,依近例,令備邊司議薦,何如?傳曰,允。
又以吏曹言啓曰,以憲府所啓,去年別薦,旣薦之後,未有施行之擧,請令該曹,另加綜核進退,以爲擧行之地事,命下矣。當初別薦之時,有旣薦之後,一處會議,不合者去之,可用者,亦爲分等以啓之敎,待判書出仕,依戊申年例,稟議於廟堂,定奪擧行之意,敢啓。傳曰,知道。
鄭晳,以兵曹言啓曰,當日前司勇朴昌烈稱名人,自丹鳳門入來,差備門外擊錚,極爲駭愕,令攸司囚禁治罪,同門守門將金逸民,常時不能禁斷雜人,以致闌入,亦爲非矣,推考,何如?傳曰,知道。
持平任相元·朴泰尙啓曰,請鳳山郡守柳星三,遞差,其代,以治績表著者,擇遣。措語見上答曰,依啓。
鄭晳,以義禁府言啓曰,弑夫罪人富貴,旣已拿囚。依例三省推鞫,何如?傳曰,允。
鄭晳啓曰,今此三省推鞫之坐,刑房承旨,當爲進參,而右副承旨李觀徵,以前任承旨時,推考勘律入啓,時未判下,不得循例牌招,代房左副承旨朴世堅,卽爲牌招,使之進參推鞫之意,敢啓。傳曰,該房承旨,牌招。
又啓曰,以義禁府弑夫罪人富貴,三省推鞫事,命下矣。委官,何大臣進去乎?敢稟。傳曰,左相進去。又啓曰,以義禁府弑夫罪人,三省推鞫事,命下矣。兩司進參之意,城上所牌招言送,何如?傳曰,允。
三省推鞫廳啓曰,罪人富貴,謀殺其夫,辭緣旣已承服。依法例結案取招後,照律處斷,何如?傳曰,依啓。已上燼餘
上在昌德宮。停常參·經筵。
未時,太白見於巳地。
下直,木川縣監朴昌輝,白翎僉使金之鍵,群山萬戶韓泰興。
鄭晳,以禮曹言啓曰,以本曹明惠公主駙馬三揀擇取稟草記,傳曰,以二月初擇日可也事,傳敎矣。三揀擇吉日,令日官推擇,則來二月初二日·初六日·初七日爲吉云,此三日中,以何日定行乎?敢稟。傳曰,以初七日爲之。
朴世堅,以都摠府言啓曰,今日入直軍士,當爲中日習射,而罪人行刑不得爲之之意,敢啓。傳曰,知道。
又以義禁府言啓曰,謀弑夫罪人富貴,當爲行刑,而法典內,夜未明雨未晴,勿行死刑,而待明行刑之意,敢啓。傳曰,知道。
鄭晳,以宣惠廳言啓曰,其人各處進排燒木權減價,自本廳上下事,賑恤廳,旣已定奪移送,依壬子年例,別單書入之意,敢啓。傳曰,知道。
朴世堅啓曰,右邊捕盜大將李浣,疏批已下,卽爲牌招,命召傳授之意,敢啓。傳曰,知道。
又以義禁府言啓曰,謀弑夫罪人富貴,旣已承服正刑,依律文妻子爲奴,破家瀦澤,降其邑號,罷其守令等事,令各該司擧行之意,捧承傳,何如?傳曰,允。
吏曹參判洪處亮疏曰,伏以臣,年與病俱深,精神筋力,都已喪敗,種種危惡之症,歲加月增,更無陳力之望,苦待同僚之出,卽呈辭單,冀蒙恩遞,而三度加由之命,出於格外,臣誠惶感,罔知攸處。臣曾以犬馬之疾,屢瀆於乞解之章,言旣支離,實涉煩猥,今姑捨之,略陳其槪。銓曹,乃是一時淸選,從前佐貳之官,孰有不似如臣,而久於是任者乎?三閱歲而四經大政,又何加焉,迄可休矣,臣神精耗昏,取捨靡定,每當獨政,搔首茫然,數年參政,無一可觀,潰潰之狀,人所共見,臣雖老妄,寧不知愧?且自前冬,感冒彌留,乍歇乍重,咳嗽之作,無少間斷,聲嘶氣盡,語音不相屬,行步運動之際,呼吸短促,奄奄若垂絶之人,其他諸症,難以悉陳,伏願天地父母,特垂哀憐,將臣本職及兼帶經筵賓客等任,爲先遞改,俾延時月之命,千萬幸甚云云。答曰,省疏具悉。不必固辭,卿其勿辭察職。
前大司成閔蓍重疏曰,伏以臣病深痼,情勢難安,除旨屢降,恩數謬加,格外超擢,進貳地部,聞命震越,撫躬惝怳,益不知所以自處也。伏乞聖慈,俯察危悃,亟收成命,以重名器,以安微分,公私幸甚云云。答曰,省疏具悉。今玆擢用,意非偶然,卿其勿辭,從速察職。
前判尹李浣疏曰,伏以臣老病日甚,不堪職務之意,瀝血陳疏,兪音未下,千萬意外,又有捕盜之命,召牌繼至,微臣情勢崩迫,尋常職事,猶難堪任,況守禦捕盜之任,萬無自力之勢,伏願聖明,特賜遞改,不勝幸甚云云。答曰,省疏具悉卿懇。許副京兆之任,實非偶然,卿又辭此,何不念至此耶?卿其安心勿辭,從速察職。
朴世堅啓曰,右邊捕盜大將李浣,牌招不進矣。傳曰,知道。燼餘
上在昌德宮。停常參·經筵。
藥房都提調金壽恒,副提調姜栢年啓曰,寒氣稍解,伏未審聖體調攝,若何?臂疼之候,猶未快安乎?臣等,憂慮未弛,敢來問安。答曰,知道。症候已言于醫官矣。
朴世堅啓曰,右副承旨李觀徵,同姓孽三寸叔忠翊衛將李褧妻金召史,身死,服制已行七日,出仕,何如?傳曰,允。
又啓曰,假注書李弘迪,時無職名,依例付軍職冠帶常仕,何如?傳曰,允。
自辰時至酉時,日暈。夜一更,北方有氣如火光。自三更至五更,月暈。燼餘
上在昌德宮。停常參·經筵。
上在昌德宮。停常參·經筵。
藥房都提調金壽恒,提調張善瀓,右承旨吳斗寅啓曰,小雨旋晴,餘寒漸解,伏未審聖體調攝,若何,臂疼之候,今已快愈否乎?臣等,憂慮未弛,敢來問安。答曰,知道。與昨無異。
李觀徵啓曰,明日朝參擧動時,兩司當爲進參,而司諫院,則大司諫金徽,三度加由,時未出仕,司諫朴世堂,正言李日井呈辭,獻納宋昌未肅拜,正言洪萬鍾陳疏,時無行公之員,竝卽牌招,以爲明日擧動進參之地,何如?傳曰,允。
朴世堅,以都摠府言啓曰,今日入直軍士,中日習射,請出標信。傳曰,知道。又以都摠府言啓曰,都摠管趙珩,以文官堂下朔試射事,訓鍊院進去晝仕,請出標信。傳曰,知道。
李觀徵,以弘文館言啓曰,本館下番四員內,修撰臣李柙,副修撰臣崔後尙,竝呈辭到館,修撰臣洪柱國,亦爲陳疏,只有副修撰臣申厚載,累日入直矣,自再昨重感寒疾,熱勢極盛,不可仍在直所,而他無替直之員,修撰洪柱國·李柙,副修撰崔後尙,竝卽牌招,以爲推移入直之地,何如?傳曰,允。
朴世堅,以兵曹言啓曰,今日將官朔試射時,武臣兼宣傳官趙敬錫,未滿四中,閔孝誠,不進,柳玤,自不,竝依例汰去,何如?傳曰,允。
持平任相元·朴泰尙啓曰,國朝士夫,與庶蘖,名分截然,爵級貴賤,皆有限制,大典外命婦條,旣有庶孽勿封之文,厥後又無稟定變通之擧,而該曹不爲遵守,直授封典,有若應行之例,以致雜流賤品,多有僭分踰制之弊,臣等,心切訝之,初欲請令該曹,稟定法式,以明限制,而意謂該府之官,惟當據執成憲,不容輕議變通,故以一從大典爲啓,蒙允矣。今聞物議,皆以爲婦人從夫爵,在理當然,而近代庶孽通仕之規,亦且大異於曩時,則膠守舊章,不無執滯之病,泛引法條,殊欠斟酌之意云,臣等,論事不審之失,至此著矣,不可仍在憲職,請命遞斥臣等之職。答曰,勿辭。
李觀徵啓曰,持平任相元·朴泰尙,再啓煩瀆,退待物論矣。傳曰,知道。
掌令朴純啓曰,持平任相元·朴泰尙,竝引嫌而退,欲從大典,實非所誤,雖有物議,不可輕遞,請竝命出仕。答曰,依啓。
行大司諫金徽,正言洪萬鍾啓曰,請梁濟臣·尹完等,依該府奏當,按律處置。措辭上同答曰,不允。
李觀徵啓曰,司諫朴世堂,正言李日井,牌招不進矣。傳曰,知道。
吳斗寅啓曰,臺諫出仕事命下,而闕門已閉,明日待開門牌招之意,敢啓。傳曰,知道。
夜四更五更,月暈。燼餘
上在昌德宮。停常參·經筵,只朝參。
卯時辰時,日暈。巳時,日有右珥。
辰時,上出御宣政殿,承旨·史官,與諸執事官入,行四拜禮後,執事之官,各執其事,承旨·史官先出,與侍衛諸臣,祗迎於仁政殿東簷階下,上御玉轎,出宣政殿西門由階,上入仁政殿,轉向仁政門,承旨·史官及侍衛諸臣,先待于御路東祗迎後,陪從上殿,坐于仁政門,承旨·史官,以次入侍於階下,左右夾路,侍衛諸臣,以次序立於左右,百官,以次立於庭中,行四拜禮。姜栢年進曰,朝參時,曾無奏事之規,年前因判中樞府事宋時烈所達,始許百官各陳所懷,今亦依此爲之,何如?上曰,依爲之。左相金壽恒曰,玉候未寧,積有年所,群情鬱抑,有不可言矣。今者聖體康復,朝參盛儀,復行於久廢之餘,不但在庭百僚,莫不欣忭,雖閭巷間婦女兒童,擧皆欣欣然相告今日之事,有若更始之初,政令施爲,所當大爲振作,自上誠能奮恢大志,則群下雖無狀,敢不贊揚?姜栢年曰,古語曰,苟日新,日日新。又曰,周雖舊邦,其命維新。自上誠能自新厥德,將大有爲,則維新之化,庶可致矣。金壽恒曰,國家,連値凶歉,民生孑遺,大小臣僚,雖恪謹奉職,猶恐難濟,而近來百隷怠官,悠泛成習,三司之臣,呈告紛紜,至於玉堂之官,以經筵久廢之故,自處以冗官。下番,則一員之外,一時呈告,疾病輕重,雖不可知,而怠慢若是,豈可望熙績之效乎?掌隷院亦緊務,而判決事安縝,除授已久,尙未出肅,今日盛禮,亦不來參,極爲非矣。上曰,判決事安縝,推考後,牌招察任。玉堂呈辭上疏之員,亦竝爲推考,可也。金壽恒曰,捕盜大將,乃是重任,而大將李浣,尙未出仕矣。上曰,李浣,曾□軍,肅拜爲難,還付司直也。金壽恒又曰,江都留守有闕,似當差出矣。上曰,朝參罷後,卽爲開政,可也。大司諫金徽所啓,請梁濟臣·尹完等,依該府奏當,按律處置。上曰,不允。措辭上同金徽,又以所懷啓曰,以古事言之,隆廬公主之子昭平君,卽漢武之婿也,有犯法,良久不決矣,乃曰,法者,高帝之法也,不可以私意撓之,竟斬之,仍以大哭,左右不敢仰視,此武帝所以爲英明之主,而乃能鎭有天下者也。歐陽倫,乃大明太祖之婿也,犯茶禁,太祖,乃按法誅之。自古有爲之主,未嘗屈法而伸私,殿下於梁濟臣·尹完之輩,有何可惜,而撓先王三尺之法乎?又啓曰,臣忝黃海監司時,自上下哀痛之敎,臣飜譯聖敎,布告下民,民皆有欣欣然更生之心,老人至有流涕者,其中有諸色軍兵闕額,限三年勿充之敎,聞者,亦莫不鼓舞矣。其後,精抄軍闕額定送公事,下來,民情驚訝,皆以朝家前日之敎,何其欺我之至此耶?自此以後,民不信國,臣以爲當事之臣,其所謀國者,適足以病國也。金壽恒曰,金徽所謂失信於外方者,宜矣,而然而兵,所以衛國,則闕額充定,實出於不得已之擧,當事之人,亦豈有病國之心而然哉?上曰,當初下敎時,不善思量,致有率爾之失矣。都承旨姜栢年所啓,臣之所職,唯在出納,而外方民弊,亦有所聞,故敢此仰達,今番年分,異於平日,各道各邑之不入於差錯執頉之中者,幾希而其差錯之處,則雖一卜一束,田夫·委官·書員等,有徵贖之擧云,此大侵之餘,孑遺之氓,萬無措備之勢,雖賣其本田,亦難充數,以此外方愚民等,無不驚惑云,旣已破格,三十卜以下,減等分揀,則田夫等徵贖一事,亦當有變通之道,故敢此仰達。上曰,言于戶曹,使之變通。姜栢年曰,工曹參議權尙矩,有所懷,欲爲啓達云矣。上曰,來啓。權尙矩進曰,庚申以後,木花失稔,本曹匠人價布,不得收捧,曹儲板蕩,不得已戶曹五升木,貸來補用矣,近來曹儲見乏,與前無異,旣無可償之路,若許蕩減,則庶有支持之望矣。上曰,此事,何如?金壽恒曰,工曹形勢果爲切迫矣,權尙矩又啓曰,津舡改造,物力尤難。曾在丙申年,故相臣洪命夏,爲之啓達,令各司出身,以助造成五十隻之船,旣有前例,敢此仰達。上曰,前例果有否?金壽恒曰,丙申年各司,果爲助之,而丙午年,則不然矣,然而此非煩達於榻前之事,所陳兩件事,臣當退與本曹堂上,相議處之矣。上曰,允。金壽恒又啓曰,判尹閔熙,亦以江都事,欲有所啓云矣。上曰,後日賓廳引見時,來待入侍,可也。平市令李寓進曰,玉候違豫,長在靜攝之中,臣民憂遑,積有年矣,不圖今日,聖體康復,微末老臣,得見天顔,不勝喜幸之心矣。吳斗寅曰,有欲啓達之事。□曰,此外無他可啓之事矣,因爲退去。靈林副令翼秀進曰,臣則宗班也,言責官守,皆非其任,而亦嘗有區區爲國之忱,每有封章之志,不無出位之嫌矣,今承大小臣僚畢陳之敎,故臣有所達矣。國家不幸,連値凶歉,各邑還上,旣許停捧,孑遺民生,庶有回蘇之望矣。切伏聞前秋未捧之穀,反徵於今春,民生散盡,閭里蕭然,今若減半徵捧,以待來秋,則將死之民,庶有支保之望矣。且殿下,以一國,奉兩慈殿,豐呈大禮,以凶年停止,臣愚,則以爲豐年,則豐其禮,凶年則約其禮而行之,似爲得宜,以臣此言,下詢於廟堂,行之,如何?上曰,言出誠忠,予已知之矣。承文校檢李琨進曰,臣爲各陵典祀官時,常見奉常寺祭物,不爲豫備藏置矣,貢物主人輩,臨時貿納,主人輩,多有不謹之患,至於果實中,爲大棗等物,箇箇苟合,僅僅充數,淸蜜,則和以飴糖,事甚未安矣。禮曹判書鄭知和,以寶釰立於階下。上謂曰,此事,已令禮曹變通矣。鄭知和曰,方欲與本寺提調,同議變通矣,而臣有病未及稟處矣。上曰,趁速議稟,可也。李琨又啓曰,年前入直香室,見香祝不善藏置,極爲未安。若以校書館官員,特定掌務,使之專掌,別作一櫃,封鎖以置,則似爲精潔矣。上曰,令該曹變通,可也。禮畢後,承旨·史官及侍衛諸臣,先起入,祗迎於仁政殿庭御路西,上乘玉轎,由仁政殿內,轉從東缺上入宣政殿西門,承旨·史官及侍衛諸臣,由仁政殿西階,轉進于宣政殿西門外,祗送後,罷出。
開政。吏批,判書李尙眞,疏批未下,參判洪處亮,牌招病不來,參議李翊相進,都承旨姜栢年進。兵批,判書金萬基進,參判鄭榏進,參議金禹錫進,參知申晸進,左副承旨朴世堅進。
吏批啓曰,判書疏批未下,參判牌招不進,小臣獨政未安,何以爲之?敢稟。傳曰,只出緊任。
又啓曰,以右尹望單子,加望事,命下矣。從二品中,更無可擬之人,外任竝擬,何如。傳曰,允。
吏批,以閔蓍重爲江華留守,李惟馨爲鳳山郡守,田爲康津縣監,李日三爲監察,趙蕆爲監察,李元□爲右尹,前贊儀沈詥,今加通政。
兵批,以李後山爲副護軍,李浣爲副司直,李弘迪爲副司正。
行副護軍李浣上疏。伏以臣每被恩命,輒乞恩遞者,非但年老病深,精神已耗,聾閉已痼,不堪酬應職務而已。且緣兩脚痿軟,不能運步,雖欲掖人詣闕,一謝恩命而退,萬無拜跪成禮之勢,故曾者大臣,憫矜實狀,陳達榻前,遞臣西樞,降付司直,令臣受料,偶得資生,天地父母之恩,糜粉難酬,臣常感泣而已,今此捕盜大將之命,及於垂死之中,辭疏之批,至有不念國事之敎,促受密符,以臣脆危之脚,拜跪天陛,決無其望,在家病辭,亦所不敢,僅僅扶曳,來到闕門之前,以脚病如此,不得承牌出仕之意,略具短疏,呈于政院,政院以爲,疏批纔下,而揮却不捧,臣之愚意,以爲若是泛然辭職之疏,疏批纔下之日,固不敢復呈,而掌出納者,所當不捧矣。今臣之疏,乃是承召來詣闕下,病未肅謝之狀,與他辭職之疏,有間,而政院之終始不捧,使臣情勢,不得仰暴於黈纊之聽,是果事理之當乎?臣雖努劣,秩在宰列,切恐朝家待宰列之道,不當如是也,臣旣不承召祗肅,又不得陳暴情實,臣之狼狽,固不足道,而臣之罪戾,至此益深,伏乞聖明,亟削臣職,仍治臣進退無據之罪,不勝幸甚云云。答曰,省疏具悉卿懇。不必固辭,卿其安心,從速察職。
李觀徵啓曰,右邊捕盜大將李浣,疏批已下,卽爲牌招,命召傳授之意,敢啓。傳曰,知道。
鄭晳,以禮曹言啓曰,明惠公主再揀擇時,備忘記,監司申晸子堯卿,參奉沈璛子佐漢,及甲辰·乙巳生,竝禁昏事,命下矣。來二月初七日,揀擇時,甲辰·乙巳生亦爲入參乎?敢此仰稟。傳曰,依例爲之。
右議政李慶億箚子。伏以臣日者,賤疾卒劇,無望供仕,冒陳危悃,冀蒙恩遞,而溫諭丁寧,至遣太醫看病,副以珍劑,臣誠感激,銘縷在心。臣之得病,已過旬日,而外感乍解,熱入血分,晝則精神恍惚,如在煙霧中,夜則火熱發作,煩燥不寧,不得不投以寒涼之劑,而熱勢不退,日就澌綴,方在人鬼未判之境,癏官曠職,爲日已多,病中□□恒自耿耿。至於歲首朝參,乃近年久未行之禮,幸令聖體安康,有此親臨之擧,百僚駿奔,咸欲仰瞻淸光,而臣忝居大臣之列,未得趨詣於拜跪之班,臣於此益切惶隕踧踖竢罪之至,伏乞聖明,遞改臣職,以便公私,不勝幸甚,取進止。答曰,省箚具悉卿懇。卿其安心勿辭,從容善攝。
行戶曹判書金壽興箚子,伏以臣宿症復發,新病添苦,經年沈痼,實無自力之望,而屢暴情悃,未蒙矜諒,恩諭備至,有非常格,臣雖貼身床席,不欲更有所瀆,只竢病勢小間,强加供務,而氣力一向委頓,閉戶伏枕,長事呻吟,一日二日,淹延至此,憫迫惶隕,實不知所以爲處也。臣以無似,猥被恩遇,冒據重任,今已累年,雖無塵露之裨補,以臣事君,自是臣分義之當然,如非萬不得已之形勢,寧有圖免自便之意哉?臣再叨度支,今且三載,扶病奔忙,只以顚仆爲期,而積傷之餘,賤病又復如此,到此地頭,臣亦末如之何,前日批旨之丁寧,必令調理察職,豈是微臣所當得者,而癏曠之罪。缺添加度支之長,爲臣養病之地,臣之狼狽,固不足言。其於缺何哉?且伏聞朝參之命,出於久廢之餘,擧朝歡忭,跛癃皆起,而獨臣病蟄私室,末由趨參於盛禮,仰瞻穆穆之光,臣罪萬死,益無所逭。玆敢哀號於天地父母之前,伏乞聖慈,更加憐察,亟命鐫罷臣職名,俾安微分,毋曠重務,不勝幸甚云云。答曰,省箚具悉卿懇。當今國儲蕩竭之時,度支重任,不可捨卿求他,宜勿固辭,安心從容善攝。仍傳曰,遣御醫崔聖任看病。
鄭晳啓曰,平安監司吳始壽,各邑地震狀啓中,理山郡守魚尙佶,以倘吉,書塡,莫重狀啓,如是錯誤,難免不察之失,請推考。傳曰,允。
持平任相元·朴泰尙啓曰,臣等,輕論舊典,不度時宜,致有物議,引嫌自列,而處置請出,曾是慮外,臣等,進退狼狽,固不可抗顔冒出,適値大庭受朝,親行久廢之禮,退伏私室,義所不敢,召牌遽降,黽勉進參,情勢難便,不容抑默,故玆敢再瀆於宸嚴之聽,昨日處置之辭,臣等實未曉也。凡臺官三日事,自有是非,其爲衆論之所不與,則不得免,例也,處置措辭,不必依違,要明立意之所去就,缺請遞,例也。今者辭涉兩端,意無一定,其謂雖有物議則非以物議爲不足恤,至謂不可輕遞,則特以輕遞爲難,而物議,不可恤也,豈有見非物議,而恬然不顧,苟且仍冒之臺諫乎?臣等,久忝非據,迄無寸補,而偶有所論,輒生疵隙,連日引避,乍出乍入,其墜壞臺體,亦已甚矣,決不可晏然臺席,請命遞斥臣等之職。答曰,勿辭。
掌令朴純啓曰,持平任相元·朴泰尙,以庶孽賤品,多有僭分踰制之弊,故論啓蒙允,而復以物議爲非,引避,臣未知其如何,而當初所論,乃是欲從大典之意,則據法之言,不可爲非,處置請出矣,今者同僚,又以此引避,而至以依違兩端等語,拈出循例文字,而爲之辭,臣亦未曉也,處置乖當,固所難免,而同僚之斥,一至於此,尤不可仍冒,請命遞斥臣職。答曰,勿辭。
李觀徵啓曰,持平任相元·朴泰尙,掌令朴純,再啓煩瀆,退待物論矣。傳曰,知道。
又啓曰,判決事安縝,牌招察任事,命下矣。今已夜深,明日待開門命招之意,敢啓。傳曰,知道。
又啓曰,右議政箚子批答,當爲傳諭,而家在城外,明日待開門傳諭之意,敢啓。傳曰,知道。
鄭晳啓曰,行戶曹判書金壽興箚子批答,傳曰,遣御醫崔聖任看病事命下,而崔聖任,今方入直。明日待開門看病之意,敢啓。傳曰,知道。
夜三更,流星出句陳星上,入乾方天際,狀如甁,尾長二三尺許,色赤。燼餘
上在昌德宮。停常參·經筵。
下直,錦山郡守李鳴夏,玉果縣監申汝拭,殷山縣監南斗明。
李觀徵啓曰,大司憲閔鼎重,掌令金粹五在外,執義鄭載禧服制,掌令朴純,持平任相元·朴泰尙避嫌退待,今日以監察茶時之意,敢啓。傳曰,知道。
藥房都提調金壽恒,提調張善瀓,副提調姜栢年啓曰,伏未審夜來,聖候,若何,昨日朝參盛禮,出於累年靜攝之餘,臣民慶忭,莫大於此,而勞動玉體,早御殿門,不瑕有添傷之患乎,臂疼之候,漸至快愈否乎?臣等,區區憂慮,敢來問安。答曰,知道。別無所減矣。
朴世堅啓曰,事變假注書權愃,本以宿病之人,有胸腹結痛之症,力疾行公,亦已累日,今則症勢添劇,不得仕進,姑爲改差,他假注書差出,使之察任,何如?傳曰,允。
備忘記,長番內官申潭,昨夜右議政遣醫看病判付,忘不書給,極爲非矣,從重推考。仍傳曰,遣御醫崔聖任看病。
李觀徵啓曰,宗簿寺官員,以提調意啓曰,卽接宗親府移文,則行烏城令炯淵,行錦陵副守惟賢,錦洲副守惟亨,濟林副守克胤,蓬川令炯佑,石陵副令以順,長溪副令藎胤,綾川監仁憲,自上年七月,至十二月,全然不參於前後問安之時,自本寺入啓處置云。從前入啓請罪,非止一再,而猶踵前習,半年之內,一不進參,揆以分義,殊極可駭,竝罷其職,以爲懲礪之地,何如?傳曰,允。
司諫朴世堂啓曰,臣疾病沈痼,前後陳籲,備暴誠懇,而未蒙恩遞,惶恐震越,强力出謝,又因冒曉,卒添寒疾,遍身戰慄,以至顚仆於闕庭,扶掖還家,不省人事,及至稍定之後,則肢體缺胸膈痞滿,加以精神煩亂,氣息若絶,長單請急,蓋出萬不得已,而不意再昨,召牌遽下,臣身委床席,欲起還仆,終違缺之義,當此玉候康復,視朝盛儀,始擧於久廢之後,凡在臣民,孰不懽欣踊躍,俱懷瞻望之願,而如臣無狀,忝居諫職,獨以疾未參於班列,罪戾之重,萬殞難贖,況伏聞大臣,歷斥三司呈告之非,玉堂之官,至被勘推,臣驚駭隕蹙,益不知置身之所,臣旣有不趨召命之罪,又重以尋單在家,不趨朝班之失,以彼以此,決難一刻仍冒,而賤疾苦劇,隔宿之後,僅始來避,臣罪尤大,請命鐫罷臣職。答曰,勿辭。
正言李日井啓曰,臣本無似,夙嬰重疾,虛羸爲本,痰火爲祟,日事呻痛,如不自保,去冬以來,寒疾兼發,浹月彌留,一向苦劇,請告冀遞,實由危綴,循套見阻,冞切憫蹙。玆當履端之始,特擧久廢之儀,早朝將會,恩召遽降,臣雖至愚,幸隨大庭之末班,獲睹寶儀之儼臨,是臣榮願,而委頓已久,運動無路,苶然貼席,竟未趨命,逋慢之誅,固已難逭。伏聞大臣,斥臺諫不參朝班之失,而玉堂之官,至有特推之命,臣尤不勝悚慄之至。如臣庸陋,猥荷恩私,前後忝叨,日月已多,而進亦含羞,退惟呈告,大臣之言,實當臣罪,負犯如此,理難仍冒,而病稽自列,所失尤大,請命亟削臣職。答曰,勿辭。
獻納宋昌啓曰,臣忝叨本職,已過半月,而適緣賤疾深重,冒呈辭單,繼遭同氣之慽,制限未盡,稽謝彌久,一味惶縮,不意再昨,召牌遽降,分義所在,不敢不力疾祗肅,而還家之後,所患添劇,胸脇若刺,呼吸窒礙,叫苦達夜,殆不省事,翌日朝參,竟未趨造,臣罪至此,而無所逃矣。仍念聖候平復,始擧久廢之盛禮,此誠臣民莫大之慶,況臣身居諫職,區區瞻望之願,不後於人,而喪慘之餘,病勢且重,蟄伏私室,未赴朝班,益增震越,無地自容,所帶職,與庶僚有異,擧動不參,在例應遞,且聞大臣,以三司呈告之紛紜,有所陳斥,而玉堂至被推勘,臣於前日,旣有尋單之擧,則尤不可一日仍冒,而疾病少間,今始自劾,臣之所失,至此益大,請命罷斥臣職。答曰,勿辭。
大司諫金徽啓曰,昨日朝參之禮,臣力疾强出,瞻望盛儀,仍入侍前席,養事之際,大臣,以三司之呈告紛紜,有所陳達,而臣素有重聽之病,不得詳聞,意謂大臣之言,專爲牌不進之人而發,不爲自列,而退出矣,卽見擧行條件,始知三司之臣,混被非斥,臣不勝慚悚之至,臣之前後呈告,非止一再,怠慢之罪,比他有加,且臣之聾病,此甚,未卽引避,所失尤大。以此以彼,決不可仍冒,請命遞斥臣職。答曰,勿辭。
正言洪萬鍾啓曰,頃於三省推鞫之坐,臣以次官進參,夜分乃罷,還家之後,素患胸腹痛,乘時重發,彌留數日,作歇無常,萬無力疾詣臺之望,冒呈辭疏,一味惶縮,昨値非常之盛禮,不敢一向退伏,黽勉趨參,而乍入乍出,跡涉怠慢,癏曠之罪,固知難免,卽伏見擧行條件,大臣,極陳三司呈告之紛紜,至以悠泛怠慢等語,大加非斥,玉堂之臣,亦被推勘,臣以一時陳疏引入之人,何敢晏然仍冒乎?且臣昨於會朝之班,序在最後,前席說話,無由豫聞,未卽自列,今始來避,所失尤大,請命遞斥臣職。答曰,勿辭。
李觀徵啓曰,司諫朴世堂,正言李日井,獻納宋昌,大司諫金徽,正言洪萬鍾,再啓煩瀆,退待物論矣。傳曰,知道。燼餘
上在昌德宮。停常參·經筵。
卯時辰時,日暈兩珥。未時,太白見於巳地。夜五更,月暈兩珥。
李觀徵啓曰,大司憲閔鼎重,掌令金粹五在外,執義鄭載禧服制,掌令朴純,持平任相元·朴泰尙避嫌退待,今日以監察茶時之意,敢啓。傳曰,知道。
朴世堅,以都摠府言啓曰,今日入直軍士,中日習射,請出標信。傳曰,知道。
朴世堅又啓曰,都摠管張善瀓,工曹坐起進去晝仕,請出標信。傳曰,知道。
以賓廳座目單子,傳曰,大臣·備局堂上,引見。
朴世堅啓曰,大臣·備局堂上引見事,命下矣。兩司當爲入侍,而兩司引避,不爲入侍之意,敢啓。傳曰,知道。
行都承旨姜栢年初度呈辭。傳曰,還出給。
朴世堅啓曰,事變假注書李墪,時無職名,付軍職冠帶常仕,何如。傳曰,允。
執義鄭載禧啓曰,臣近遭女姪之喪,連日喪行,觸冷甚重,寒疾猝劇,委頓叫苦,適於此際,朝參啓下,此誠數年以來所未有之盛禮,大小臣僚,莫不懽忭趨造,而臣職忝臺官,身嬰重疾,終未進參於朝班,分義惶恐,無地自容,且同僚之引避,退待累日,而緣臣病伏,久未處置,臣罪至此,更加一節矣。夜得小汗,痛勢小歇,今始扶曳來避,臣罪尤大,不可一刻仍冒,請命遞斥臣職。答曰,勿辭。
李觀徵啓曰,執義鄭載禧,再啓煩瀆,退待物論矣。傳曰,知道。
鄭晳啓曰,備局堂上引見時,豫備史官,例爲來待,而今日豫備,兼春秋李仁祐,不卽入來,臺諫避嫌傳批之時,不得備員,新進怠慢之習,殊甚未便,請推考。傳曰,允。
巳時,上御養心閤,大臣·備局堂上,引見。左議政金壽恒,禮曹判書鄭知和,知事柳赫然,判尹閔熙,兵曹判書金萬基,左副承旨朴世堅,副校理李堂揆,假注書李弘迪·李墪,記注官金斗翼,記事官睦昌明入侍。金壽恒進曰,日氣稍和,臂疼之候,不審,何如?上曰,視前稍安矣。判尹閔熙啓曰,頃年故判書趙復陽,爲江華留守時,有御史反庫之擧,其時無面甚多,而各倉監官·庫子等,從其所居之里,東西換配,未久因審理,旋卽蒙放,復陽之意,蓋欲輕其罪而徵其穀也,而今近十年,未有所徵,故臣於辛亥秋,以庚辛兩年倉穀偸竊人等,必繩以重律,以警日後之意,初旣啓聞,又因備局覆啓,査得其輕重,重者五人,梟示,輕者七人,全家定配,通計十二人所偸之穀,五百餘石,此則決無徵捧之路,而輒請蕩減,有所不敢,徒錄虛簿,亦甚無實,未知何以爲之乎?上曰,梟示者所偸,固當蕩減,定配之類,當如何處之?柳赫然曰,常漢流配,別無所苦,又從以蕩減,無以懲惡,全家人等,竝沒爲本府官奴婢,似當矣。上曰,梟示者所偸之穀,竝爲蕩減,全家罪人等,無論公私賤,定屬本府官奴婢,所偸穀物,亦爲蕩減,可也。閔熙又啓曰,故判書徐必遠,爲江都留守時,軍器所儲弓箭,分給於束伍軍等,欲令常常習射矣,後留守金壽興,以爲無益於實效,徒多破壞,還爲收合,而缺遞來,臣自年前,其破弓,幾盡修補,未及修補者,尙有數十餘張,而近來弓角絶稀,末由私貿,聞戶曹所儲弓角,頗多,如得若干筩,庶可修補矣。上曰,弓角十筩,言于戶曹,出給可也。行禮曹判書鄭知和啓曰,奉常寺祭享之物,不能善藏,致有傷敗不精之患,今後則更設鋪板溫堗土地樓上庫等,各樣祭物,分類藏置,開庫之時,則雖日至再三,必請臺監,至於眞油,必以荏子捧上,使官員親監取汴,淸蜜,亦量一年所用,捧置庫中,則色味可以不變,此外亦多有變通之事,當更爲別單稟定矣。上曰,依此爲之,好矣,而他餘變通之事,皆入於別單中,一時定奪,可也。左議政金壽恒曰,各樣祭物藏置之事,則依此變通,誠好矣,而臣亦曾忝本寺提調,見之,則祭酒造釀之處,不爲溫堗,故每當寒節,味之不精,實由於此,不可不造作溫堗,而燒木,則雖不別爲進排,本寺柴場,旣爲祭享而設,以其柴木,自可推移繼用矣。上曰,以此爲之事,分付,可也。金壽恒又曰,本寺官員職掌祭享,而以地望卑微之人差出,故職事不能修擧,下輩,亦不畏戢,必須申飭擇差,然後今此變通之事,亦可以着實遵行矣。上曰,本寺正,所掌何事,而以何如人差出耶?金壽恒曰,或以曾經臺侍人,差出,而本無職掌矣。上曰,本寺他員,則各有所掌,正則以一司之長,所當摠察凡百,令該曹各別擇差,使之專管檢勅,各掌或有不謹之事,則正當受其責之意,分付,可也。鄭知和又啓曰,畿內各陵丁字閣改造時,則工禮曹堂上,親進看役,而今此定·和陵丁字閣重建之時,則無遣官監董之擧,事體未安,且以五年一奉審之規,言之,則今年當次矣。上曰,禮曹堂上,詳知始役日期,進往始役,仍奉審諸陵後,待畢建上來,可也。鄭知和又啓曰,李葂事,以軍興時言之,則一罪,而平時,則以軍興之律處斷,似爲過重矣,故欲爲稟定矣。上曰,律文考見乎?鄭知和曰,大明律云,臨敵缺乏,及不進兵策應,因以失誤軍機者,斬。左議政金壽恒曰,臨敵,與平時有異,而旣已及番上來,則亦非失誤軍機之比也。上曰,非臨敵征討,則旣非當律,減等照律,可也,此後守令,平時起送軍兵,而不及期者,施以充軍之律,定爲永式,遵行,可也。兵曹判書金萬基啓曰,慶尙右兵使李時挺,以春操停止事,狀聞矣。今春形勢,果難循例設行,故自備局覆啓蒙允,旣已回移,而他道,亦不可異同,大臣方入侍,詢問定奪何如?左議政金壽恒曰,近來連値凶荒,諸道操鍊,停廢已久,其在軍政,亦涉可慮,而上年秋操,旣令停止,則今春習操,似難爲之矣。上曰,各道春操及兵使巡歷,一體姑停,依去秋營將巡歷點閱等事,各別着實擧行之意,分付,可也。左議政金壽恒啓曰,巡製,當爲設行,而大司成未差,今月雖未得爲之,而自前或有隨後,遣承旨賜柑之時,似聞濟州柑子進上,亦不多來,而旣有故規,故敢此仰達矣。上曰,果園封植之後,勢必繁盛,而以濟州年終所報觀之,則當初定式,實非偶然,而數十年來,虛疏莫甚,只以金橘一種言之,近來僅得薦新,而今則俱爲闕封,其在事體,豈容如是,前後不察之狀?自禮曹各別申飭,定其年限,依缺七八字且唐柚子,有進上之事,而無太廟薦新之擧,事甚未安,今後,則先薦太廟,可也。朴世堅曰,然則薦新唐柚子,使之別封以進乎?上曰,別封,則稍待樹木長盛後,爲之,姑以進上所封,先薦太廟後,內入事,分付該曹,可也。上曰,今番弑夫罪人,何處人耶?鄭知和曰,以忠淸道公山胎生人,作變於長湍,而入籍於京中,故降其邑號等事,不得擧行矣。上曰,今後則勿論居接久近,以作變時所居官,罷其守令,降其邑號事,定式施行,可也。左議政金壽恒啓曰,臣得聞海州地,數年前,有弑父之變,而監司守令,不能嚴治,止於全家徙邊,事極驚駭。取考刑曹徒流案,則所謂弑父之人,其名早隱金,而方爲定配於寧邊地,觀其罪目,則常時悖惡不孝之事,果有之,而弑父之事,千萬無據,不可一向加刑,參酌照律云。設令弑父之事,或涉難明,旣有常時不孝之事,則其罪,死無足惜,何可謂之不可一向加刑,而參酌照律,有若尋常罪人乎?似聞一鄕人,缺四五字許皆以謂弑父之事,明白無疑,果如是說,而緣官吏缺二字許誤緩忽,致令覆載難容之罪人,不得快正其法,則事之寒心,莫大於此,不可不別樣嚴問處置矣。上曰,此事,曾自刑曹査問,本道啓本,已爲上來,而未及覆啓矣,所關重大,不可循例缺遣刑曹郞廳,使之嚴加按覈,啓聞,早隱金,別定刑吏,急急押送于海州,俾無中路逃躱之弊事,亦爲嚴飭於平安道,可也。副校理李堂揆曰,我國之俗,本不務農,以兩班爲名者,雖至飢死之域,亦不躬自耕作,故生之者寡,食之者衆,小遇水旱,飢餒必至,以詩之七月,書之無逸,言之,聖王之所以重農,如此,王制,亦有親耕勸農之事,當此玉候平復之日,特擧親耕之禮,以勸百姓,則瞻聆所及,孰不觀感?左議政金壽恒曰,親耕之禮,當宿講而爲之而,世宗朝,別爲勸農敎文,頒布中外,今亦命製告諭之文,頒布諸道,以示勸農之意,何如?上曰,令政院詳考故事,撰出勸農之文,下諭諸道,可也。李堂揆又啓曰,曾於戊申年,堂上以上及侍從人員年七十者,食物題給,或命加資,此實出於孝理也。加資,則例是恩典,雖不敢直請,而今亦依戊申例,食物題給,以示優老之意,何如?上曰,食物題給事,分付,可也。兵曹判書金萬基啓曰,乾糧還上未收七百石,其中舊還上五百餘石缺今月收捧,未捧缺勿捧之,何如?上曰,依爲之。又啓曰,臣之本曹兼任,俱極難堪,以仁祖朝以後觀之,以兵判兼文衡,無此例缺人有道,文翰與事務,不可兼摠,故本兵,異於他司,文書煩劇,酬應多端,故臣帶大提學之後,僅考月課數次矣,及授本兵之後,至於月課,亦無考次之暇,虛帶華銜,實爲未安。且臣文才本拙,觸處難堪,雖欲收拾舊聞,而開卷無暇,人情有切憫,必呼天地父母而告之,臣敢冒死而仰達矣。上曰,以兵判帶文衡,果無前規乎?金壽恒曰,仁祖朝金瑬,以兵判兼文衡,未久乞遞,此後,則臣亦未聞也,而大槪,本兵與文衡,俱是重任,不可人人而爲之,故金萬基,自兼帶之後,必欲見遞,而尙未得許副者,蓋以此也。金萬基曰,左相旣已陳達矣,臣非敢爲任便之計,私情實爲切迫。大臣之言,則兩任皆重,得人爲難,而如臣者,豈無其人乎?上曰,非爲自便,實狀如此,予豈不知數遞爲難,兩任亦豈可兼任乎?金萬基曰,數遞爲弊,臣實不知,榻前辭免,有若例讓,臣於退出之後,當進一疏,以陳崩迫之懇,伏乞聖明,更爲諒察。上曰,予亦不以爲循例之讓矣。燼餘
上在昌德宮。停常參·經筵。
卯時辰時,日暈兩珥。巳時至申時,日暈。夜自二更至五更,北方巽方,有氣如火光。
下直,海州牧使金壽一,瑞山郡守鄭采和,加里浦僉使洪禹民。
李觀徵啓曰,大司憲閔鼎重,掌令金粹五在外,執義鄭載禧,掌令朴純,持平任相元·朴泰尙,避嫌退待,今日以監察茶時之意,敢啓。傳曰,知道。
藥房都提調金壽恒,提調張善瀓,右承旨吳斗寅啓曰,伏未審夜來,聖候,若何,昨日引見臣僚,向夕始罷,酬應之餘,不瑕有傷乎?臣等,無任憂慮,敢來問安。答曰,知道。與昨無異矣。
傳曰,大提學命招。
吳斗寅啓曰,大提學金萬基來詣矣。傳曰,書題書入。
傳曰,都承旨姜栢年,卽爲牌招。備忘記,持此書題,往于成均館,儒生等製述以來。
弘文館校理金萬重·李堂揆等箚子,伏以持平任相元·朴泰尙,掌令朴純,司諫朴世堂,正言李日井,獻納宋昌,大司諫金徽,正言洪萬鍾,執義鄭載禧,竝引嫌而退,欲遵舊典,意非不好,而不參時宜,終歸窒礙,措語欠明,元非大段,而處置請出,未免失當。召牌不進,在例當遞,則其他情勢,有不暇顧,疾病之來,人所難免,則設有難安,何必過嫌?請持平任相元·朴泰尙,掌令朴純,司諫朴世堂,正言李日井,遞差,獻納宋昌,行大司諫金徽,正言洪萬鍾,執義鄭載禧出仕。答曰,依啓。
姜栢年啓曰,整齊多士,賜柑行拜禮之際,時刻自致遲延,未時內題呈者,只十六丈,而以此課次,慮或埋沒,取考前例,則戊申正月賜柑時,有限外收捧啓稟之規,不得已限正內所呈十六軸,亦爲受捧以來,而此則時刻定限之外也,何以爲之?敢稟。傳曰,一體課次。又啓曰,賜柑儒生製述,今日內課次,則大提學金萬基,卽當命招,何以爲之,敢稟。傳曰,命招課次。又啓曰,大提學金萬基,命招來詣矣。傳曰,知道。又啓曰,賜柑試卷,大提學·提學,例爲同參課次,而都承旨姜栢年,以時缺太學試卷取稟啓辭,時未批下,故方在院中,依例同參課次乎?敢稟。傳曰,知道。
吳斗寅,以內醫院意啓曰,差備待令醫女芝香,身故,代以針術成才醫女醉陽臺,陞差之意,敢啓。傳曰,知道。燼餘
上在昌德宮。停常參·經筵。
申時酉時,日暈。夜一更,蒼白雲一道如氣,自坤方直指艮方,長竟天,廣尺許,良久乃滅。四更,有霧氣。五更,沈霧。
下直,和順縣監韓志遠。
李觀徵啓曰,大司憲閔鼎重,掌令金粹五在外,執義鄭載禧服制,掌令一員,持平二員未差,今日監察茶時之意,敢啓。傳曰,知道。
吳斗寅啓曰,吏曹郞廳來言,臺諫有闕,政事何以爲之?敢稟。傳曰,明日爲之。
藥房都提調金壽恒,提調張善瀓,右承旨吳斗寅啓曰,卽因醫女所傳,伏聞慈殿,自去夜胸膈煩憫,升降作痛,且有惡寒之候,臣等,伏不勝驚慮之至,與諸御醫商議,則皆以爲此是外感傷食之致,小柴胡湯,合不換金正氣散,加便香附二錢,黃連·梔子,竝薑汁炒,枳實·神曲各一錢,本方藿香,代蘇葉,蒼朮減半,連進三貼,宜當云,此藥卽爲劑入之意,敢啓。答曰,知道。
慈殿,藥房問安。答曰,知道。
慈殿,政院·玉堂問安。答曰,知道。勿爲問安。
大殿,政院·玉堂問安。答曰,知道。
慈殿,二品以上單子問安。答曰,知道。勿爲問安。
大殿,二品以上單子問安。答曰,知道。
藥房口傳啓曰,慈殿患候如此,夜間或不無議藥之事,臣等,自今日直宿之意,敢稟。答曰,提調則勿爲直宿,只令醫官留待,可也。
行大司諫金徽,正言洪萬鍾啓曰,臣等,以梁濟臣·尹完等按律處置事,累月爭執,而尙靳允兪,臣等,竊未曉聖意之所在也云云。措辭見上請梁濟臣·尹完等,依該府奏當,按律處置。巡將之設,爲任最重,其不可苟充也,明矣。近來年八十老職加資之人,擧皆被抄,至於御牌受納之際,闕庭拜跪之時,左右扶掖,不得成樣,衰耗至此,其何能擧其職事乎?驅策老人,已非國家優待之道,而巡軍事,亦不當如是苟簡,請令該曹,各別抄擇,使無混雜之弊。內官之任,職在傳命,凡有判付,所當十分謹愼,詳盡奉行,而頃日內官申潭,傳敎文字,忘不書傳,致令成命,從中廢閣,事極可駭,且關後弊,不可推考而止,請內官申潭,先罷後推。答曰,不允。末端兩件事,依啓。燼餘
上在昌德宮。停常參·經筵。
自昧爽至辰時,有霧氣。申時酉時,日暈。夜一更二更,北方東方南方,有氣如火光。三更,東方有氣如火光。
下直,柒谷府使薛觀徵。
藥房都提調金壽恒,提調張善瀓,副提調姜栢年啓曰,雨餘大霧沈塞,伏未審夜來,聖體若何?慈殿未寧之候,湯劑進服之後,得有差安之效乎?自上調攝之中,連日侍疾,不瑕有添傷之患乎?臣等憂慮之至,終宵耿耿,敢來問安。答曰,知道。慈候,昨日晩後,痛候快愈,今夜寢睡安穩矣。
慈殿,藥房問安。答曰,知道。勿爲問安。
李觀徵啓曰,大司憲閔鼎重,掌令金粹五在外,執義鄭載禧服制,掌令一員,持平二員未差。今日以監察茶時之意,敢啓。傳曰,知道。
有政。吏批,判書李尙眞,疏批未下,參判洪處亮,未出仕,參議李翊相進,右承旨吳斗寅進。兵批,判書金萬基進,參判鄭榏進,參議金禹錫病,參知申晸病,左副承旨朴世堅進。
吏批啓曰,判書李尙眞,疏批未下,參判洪處亮,未出仕,小臣獨政未安,何以爲之?敢稟。傳曰,只出緊任。又啓曰,新除授禮安縣監金必振,病勢極重,決難赴任之意,屢次呈狀,以調理赴任,題退矣。今又呈于政廳曰,病勢沈綿,症情一向危劇,人鬼之分,只在朝夕,非時月可以調理之病,斯速入啓處置云。金必振除授,幾至四十日,病重實狀,人所共知,人馬久留之弊,亦甚可慮,不可等待其差復。禮安縣監金必振,依近例罷黜,何如?傳曰,允。
兵批啓曰,全羅兵使,今當差出,而擬望之人乏少,守令中可合人竝擬,何如?傳曰,允。
吏批,以宋昌爲司諫,成虎徵爲掌令,李堂揆·安垕爲持平,李濡爲正言,任奎爲弼善,尹致績爲兼說書,鄭始大爲楊州牧使,李日井爲刑曹正郞,申厚載爲獻納,趙根爲司書。兵批,以缺爲副摠管,邊國翰爲兼司僕將,閔涵爲大丘營將,李缺爲曹司衛將,高倫爲阿耳僉使,孟時興爲丑山萬戶,申命全爲全羅兵使,申汝哲爲兼訓鍊都正,安鏡爲僉知,李尙敬·李缺·尹廷稷·柳萊·洪命周爲副護軍,朴世堂·朴泰尙·任相元爲司直,鄭重徽爲副司直,李日井爲司果,尹致績爲副司正,朴純爲副司直,李世翊爲五衛將,朴尙質·林巘·黃徵爲武兼,邊國翰爲副護軍。行僉知朴成俊,今加資憲,朔試射連三次居首。兵批啓曰,大丘營將閔涵,時無加資之命,何以爲之?敢稟。傳曰,依例加資。副護軍閔涵。
朴世堅,以都摠府言啓曰,今日入直軍士,當爲中日習射,而兵曹判書參政,依近例不得爲之意,敢啓。傳曰,知道。
李觀徵,以刑曹言啓曰,本曹務劇,比他司尤甚,而近來郞官,有故者居多。正郞李時橝,以子息成昏事,受由下鄕,正郞金斗翼,以兼春秋入番於闕內,佐郞崔碩年,亦以身病,方在受由之中。餘存之員,兼察各房,已極苟簡,而今又有海州差送郞官之擧,李時橝還來遲速,未可豫期,爲先改差,其代,以曾經臺侍之人,今日政差出,以爲承命下送之地,金斗翼,兼春秋豫備,亦爲減下,使之專察本任,何如?傳曰,允。
鄭晳,以侍講院言啓曰,本院下番四員內,兼司書未差,兼說書尹致績在外,獨有說書臣崔錫萬,方爲入直,自昨日寒疾猝劇,達夜苦痛,今日書筵,亦不得入侍,呈疏出去,他無推移之路。新除授司書趙根,卽爲牌招肅拜,以爲入直之地,何如?傳曰,允。
朴世堅,以兵曹言啓曰,本曹形勢,無變通節省之擧,故逐朔上下,及派定軍士中,可以量減者,抄出稟處之意,旣已啓達於榻前。軍色郞廳趙根,在前累經本色,各處上下軍兵下衛等事,素所熟諳,故今此各樣裁減草文書,使之專掌抄出矣。卽日政,移拜司書,其所管之事,不可付諸生手,改差其新除之職,仍授本曹正郞,以爲文書完了之地。且本曹郞廳中軍色,最爲緊重,近日遞易頻數,事多疏闊,軍色郞廳二員,切勿遷動事,捧承傳施行,何如?傳曰,允。
朴世堅,又以戶曹言啓曰,本曹正郞李奎徵,恪勤解事,兼管都監,軍餉色郞廳,爲任緊重矣。與新除授參判閔蓍重,爲異姓四寸兄弟,在法當遞,而閔蓍重,未及出謝,姑不移文吏曹矣。今則閔蓍重移職,正郞李奎徵,仍令察任,何如?傳曰,允。
朴世堅,又以兵曹言啓曰,下番精抄軍賞格試才,來二十七日,設行於慕華館。闕內入直將官及軍兵等,標信出送,而闕門,則依例以炮手暫把之意,敢啓。傳曰,知道。
朴世堅,又以侍講院言啓曰,新除授兼說書尹致績,時在原襄道金化縣,書筵入番事緊,請斯速乘馹上來事,下諭。傳曰,允。
朴世堅,又以侍講院言啓曰,本院下番四員內,兼司書未差,兼說書尹致績在外,說書崔錫萬,方爲入直,而今日以病陳疏出去,新除授司書趙根,牌招入直之意,入啓定奪矣。今因兵曹草記,有仍授勿遷之擧,他無替直之員,以上番姑降入直,而新除授任奎,卽爲牌招肅拜,以爲推移入直之地,何如?傳曰,允。
朴世堅,又以兵曹言啓曰,當日書吏吳天錫稱名人,自宣仁門入來,差備門外擊錚,極爲駭愕,令攸司囚禁治罪。同門守門將金逸民,常時不能禁斷雜人,以致闌入,亦爲非矣,推考,何如?傳曰,允。
傳曰,泮製居首參奉朴泰遜,直赴殿試,幼學金洪福,生員黃欽,進士尹之翊,幼學李玄賞,生員崔援,進士韓宗建,敎官徐文重,各給一分。
朴世堅,以戶曹言啓曰,本曹吏胥輩,用奸偸竊之弊,前後相續,誠難一一摘發,事極痛駭。書吏崔聖建·金仲建等,與濟用監書員梁孝一同謀,倭人禮單苧布·木綿物,已自版別上下之後,又爲出關於濟用監,致有偸食之事。金仲建,則且稱以繕工監朴橽木價,圖出關子於軍資監,至受二十八石之米矣。當該郞官,竝皆現發告知,故崔聖建·金仲建,則旣已移刑曹囚禁,梁孝一,則知幾逃躱。書吏等,令該曹嚴刑重處。郞官則雖得現發於事過之後,而當初不察之失,亦所難免。正郞朴世封,佐郞朴時璟,從重推考,何如?傳曰,知道。近日如此之類,捕盜廳未有及時捕得之事,殊甚可駭。各別嚴飭,趁速擧行。
行大司諫金徽,正言洪萬鍾啓曰,請梁濟臣·尹完等,依該府奏當,按律處置。措辭同上國家之使三品以上,每於歲首,各薦守令邊將可合者,本爲得人,且欲澄淸仕路之意,而法久弊生,漸不如初,反爲仕路淆亂之階,蓋無其薦,則銓曹不得備擬於守令邊將之望。當其薦時,轉相請囑,干謁成風,東西奔走,猶恐不及,已極寒心,而甚至有相避不得薦者,則與無相避者,互相換手,風習已成,恬不爲怪。每歲許多被薦之人,率多自干囑中來,雖其所薦,間或有可合者,而公道則已滅矣。若因循不爲變通,則私意波漫,將不得收拾,所關非細。今後歲首被薦之人,請令廟堂,依別薦例抄擇進退,以爲進退敍用之地。答曰,不允。末端事,令廟堂稟處。
刑曹判書閔維重上疏,臣因私請暇,帶職遠出,荏苒二旬,久未歸朝,癏曠之罪,固已多矣。雖蒙聖慈曲軫,不加譴責,臣誠寤寐悚惕,不知置身之所也。切念臣不幸遭此喪慽,父母丘墓,旣無餘地,以其鑽那之不便,未免遠求於峽中,終不協於卜葬,則不得已近就畿甸,方營窆事,淹留克襄之間,日期漸至遲延。臣之本職,本非閑漫之地,至如所兼賓客·備局等任,皆係緊重,其在國體,豈容比他虛帶?臣私情所迫,旣不忍徑還,公義所在,亦不敢晏然,玆因縣道,冒昧哀籲。伏乞聖明,俯賜諒察,亟遞臣本職兼任,以幸公私云云。答曰,省疏具悉。卿其勿辭,趁速上來察職。
吏曹判書李尙眞上疏,伏以臣負犯,有癏曠,有逋慢,有瀆撓,此雖一病所致,實是三罪俱重。聖度天含,不罷不治,續下溫批,至使調理,臣於此,感愈極而懼愈深,措躬無所,又一倍矣。臣祗奉恩旨,更加調理,今已多日,而危苦之勢,有加於前,種種別症,日生層疊,嘔逆廢食,藥亦不下,元氣耗盡,漸就萎苶,百爾自量,無望回生,萬一回生,亦非旬月可期,忝在之官,何敢一向虛帶,等待死生乎?若又引日,尤積癏曠,玆不避煩瀆於靜攝之中,前後臣罪,固合萬殞。臣若稍可起動,必不至屢冒天威,以重罪戾,此可以見臣缺之無可爲也。伏乞聖慈,亟命鐫罷臣職,仍治臣罪,以爲逋慢者之戒云云。答曰,省疏具悉卿懇。不必固辭,卿其勿辭,從速察職。
江華留守閔蓍重上疏,伏以臣分外蒙擢,危厲薰心,封章控辭,冀回成命,而誠微格天,反承優批,慚悚無所容,其在分義,不敢一向牢臥,方將扶曳病骸,進伏城外,而畢露肝膈,更申前請之計矣。忽於途次,又有江都留守之命,缺益深,憂懼冞增,尤不知置身之所。臣賦性疏迂,才識淺短,尋常職務,猶不足以稱塞萬一,況乃假之以資級之隆,畀之以責任之重,而使之冒居,則幾何其不僨敗也?噫,貳卿之秩,涯分之所難堪,新授之任,才能之所不逮,昨欲辭彼,今反獲此,臣之情勢,節節憫蹙,安敢不瀝血呼籲於仁覆之下乎?竊念江都,國之重地,居留之寄,保障之責,於是在焉。其爲職務,固不等閑,自非地望隆重,計慮深遠,緩急可使之人,莫宜居之,豈如臣拙劣,所可忝據?且臣痼疾纏身,今已累年,遇寒以來,痰症轉劇,日夜咳喘,直元漸削,精神筋力,耗敗無餘,以此憒憒,雖欲勉强,決知尸素癏曠,不能了事矣。不識朝廷,何患無人,擧此重任,委之於癃病不可堪之人,而莫之恤乎?微臣顚沛,固不足恤,奈國事何哉?區區誠懇,非爲飾讓。伏乞聖明,曲賜矜察,將臣新授職名及資級,竝許鐫改,以重官方,以安微分,萬幸云云。答曰,省疏具悉。卿其勿辭,從速察職。
行副司果申汝哲上疏,伏以臣本庸流,一無肖似,徒承世蔭,濫被鴻私,弓馬發身,未滿十年,年超歲遷,躐蹄閫帥,至於統制之任。尤是武弁之極職,而絲毫蔑效,疾病先嬰,特蒙恩遞,幸得生還,而水土所祟,沈痼已極。冬前除命,至于再三,病勢如此,終未赴任,虛辱恩私,益切惶隕,不意玆者,新命又加,召牌繼降,嚴畏分義,不敢言病,忍死趨詣,祗受命符。臣是何人,此是何任,承乏苟充,一至於此?自知不似,人謂斯何?臣之才力之不逮,職任之過濫,姑舍不論,而顧臣篤疾,已過兩年,精神消脫,氣力澌敗,咳嗽陡劇,達宵不寐,痰塊流注,渾身牽痛,形骸雖存,實同枯木,奄奄殘喘,泯然若將盡之人,以此癃疲之狀,雖欲忝竊,其勢末由,故不避猥越之誅,仰陳憫迫之懇,而見阻喉司,無由上徹,臣之情勢窮蹙,益不知措身之所也。切念大將之職,實莫大之任,歷觀前世之膺此重寄者,苟非勳舊,必有才望,如臣僥冒,曾所未有,僨事之憂,雖不可計,虛授之患,獨不可慮乎?況今新軍團束之擧,缺在念五,合番操鍊之期,又在來初,軍務甚緊,非如閑漫日子,缺不容遷就,而身病實狀,如上所陳,數月之內,決難起動,虛帶主將之名,萬無進參之路,公私狼狽之憂,不啻癏曠而已。伏乞聖慈,俯諒血懇,亟收新命,以安微分,不勝萬幸云云。答曰,省疏具悉。今玆之命,意非偶然,卿其勿辭,從速察職。
行大司憲閔鼎重上疏,伏以臣露章陳情,披瀝肝膈,兼將妄言,粗效愚忱,區區日夜之所祝。惟在於天慈矜察,人欲必從,狂率可罪,蒭蕘或採,豈意微懇莫格,聖渥已優,大度寬假,溫批特宣,以至除命再頒,召旨繼降,仰戴恩眷之隆厚,感激惶恐,九死何酬?自念賤臣之情勢,狼狽閔蹙,一倍轉甚,臣之疾病實狀,已盡於前疏,今不敢更瀆天聽,歷時彌久,諸症沈痼。又自旬日以來,頭風忽劇,毒注兩眼,左全昏而右半翳,爲患切急,鬱火益激,重以帶職久滯,未赴召命,負罪增惕,積憂成悖,心神恍惚,思慮煎熬,此固由中而發,不能自已者也,而亦非所以養病全生之道也。今臣非敢過生希冀,以干恩澤,只願解免職名。且得數月之暇,安心循分,服藥調治,庶幾生路之回耳。臣雖無似,忝在列卿,犬馬之齒,又非引責之年,則豈敢徒懷任便,强籲煩呼於天地父母之前乎?伏乞聖上,哀之憐之,惻然垂慈,亟命遞斥臣本職及兼帶諸任,俾遂情願,得以延活殘喘,不勝大幸云云。答曰,省疏具悉。受由下鄕,稱疾辭職,近日痼弊,卿何爲此?予以爲未妥也,卿其勿辭,從速察職。燼餘
上在昌德宮。停常參·經筵。
未時,太白見於巳地。申時酉時,日暈兩珥。夜一更,巽方有氣如火光。五更,北方有氣如火光。
藥房都提調金壽恒,提調張善瀓,副提調姜栢年啓曰,伏未審夜來,聖體,若何?慈殿患候,旋卽快安?伏不勝喜幸之至,寢睡進膳之節,漸至復常乎?臣等憂慮不弛,敢來問安。答曰,知道。慈候無事。予之臂疼之勢,太半減歇,而猶未如常,曲池等穴,欲爲受灸矣。
藥房再啓曰,卽伏承問安之批,以臂疼之勢,太半減歇,而猶未如常爲敎,臣等與諸醫相議,則今日爲戊戌,而二月節已過,當爲瘟㾮日,不宜針灸。明日,則無他拘忌云,以明日受灸似當,敢此仰稟。答曰,知道。
朴世堅啓曰,右副承旨李觀徵,同副承旨鄭晳,今日無端俱不仕進,非但出納苟艱,其在廳風,亦甚未安。竝卽牌招,使之察任,何如?傳曰,允。
朴世堅啓曰,大司憲閔鼎重,掌令金粹五在外,執義鄭載禧服制,掌令成虎徵,持平李堂揆·安垕未肅拜,今日以監察茶時之意,敢啓。傳曰,知道。
下直,黃海監司黃儁耉。
傳曰,黃海監司黃儁耉,引見。上御養心閤,引見時,右承旨吳斗寅,假注書李弘迪,記事官睦昌明入侍。上謂黃儁耉曰,卿曾見黃海道乎?對曰,臣頃任義州,往來時見之矣。土地廣斥,人民稀少,山郡則全以火田爲業,或無恒心,風習甚惡,輕犯憲章矣。上曰,瑞興作變之人,終不得捉,甚可痛也。吳斗寅曰,不特瑞興·安岳,亦有持火砲威㤼之事,載寧,亦然云。此事,皆出於火田入作之多,而人心巧惡而然矣。鳳山郡,有叱守峰,人心之獰惡,擧此可知矣。上曰,海州弑父罪人,已遣刑官,使之詳査,亦當着心矣。黃儁耉曰,此罪人,雖非弑父,以不孝之罪,言之,亦當死矣。上曰,黃海道,亦無軍兵點閱之事耶?黃儁耉曰,然矣。玉缺器破落,而未嘗修補,城池亦不得修築,事極寒心。臣意則兵使,或因巡歷,或因田獵,看檢軍兵,則猶勝於全不點閱矣。上曰,此後,則操鍊,雖不得爲之,分付兵使,使之巡視,可也。臨出時,中官奉弓矢及臘藥一封,給之。黃儁耉,跪奉而退。吳斗寅進啓曰,上番兼春秋宋最,問安後,本司進去。今此引見時,未及入來,以致左右史不備,請推考。上曰,依啓。
朴世堅,以戶曹言啓曰,卽接廣興倉所報,則來二月朔頒料時,祿牌受來次,倉官進去于領議政鄭太和家,則以方在病中,祿牌不爲出給云。依例令倉官輸送之意,敢啓。傳曰,知道。
朴世堅,又啓曰,昨日捕盜大將李浣,以命召傳授事,牌招,則來詣闕下,稱有脚病,不爲入來肅謝,陳疏到院,而臣意以爲,李浣疏批纔下,一向辭免,事涉煩瀆,故相議退却矣。今者李浣,又呈辭疏,費辭張皇,至以事理不當等語,顯加侵斥,臣竊惜之。不欲相較,第捕盜大將之任,不容一日暫曠,而浣,除拜累日,尙未承受命召,故辭疏捧入之意,敢啓。傳曰,知道。
朴世堅,又啓曰,臣伏見刑曹擊錚人黃起正,問啓公事,以除加刑放送議處,判下矣。今此黃起正訴冤顚末,雖未詳知,而槪以渠之所供觀之,則乃是捕盜廳賊人金文爀·鄭越鳳所連引者,而渠之老母,則捉囚於恩津官,渠缺方督現,而脫身上來,冒入擊錚,死中求生之情狀,隱然可見。夜漏已深,雖未得驗問於捕盜廳,然恐不合以循例放送,議處判下,更此仰稟。元公事,亦爲還入之意,敢啓。傳曰,知道。
朴世堅,又啓曰,今日,乃永嘉府夫人私忌齋戒也。臺啓外凡公事,例不當捧入,而副護軍李浣上疏,事係緊重,故措辭捧入矣。至於朝者,吏曹判書李尙眞辭疏,及大司諫金徽辭單,則矇然捧入,今始覺悟,不察之失,在所難免,惶恐敢啓。傳曰,知道。
行大司諫金徽,正言洪萬鍾啓曰,請梁濟臣·尹完等,依該府奏,當按律處置。措辭見上答曰,不允。燼餘
行大司諫金徽,正言洪萬鍾啓曰,朝家之使三品以上,每於歲首,各薦守令邊將可合者,本爲得人,且欲澄淸仕路之意,而法久弊生,漸不如初。今則反爲仕路淆亂之階,蓋無其薦者,則銓曹不得備擬於守令邊將之望,故當其薦時,轉相請囑,干謁成風,東西奔競,猶恐不及,已極寒心,而甚至有相避不得薦者,則與無相避者,互相換手,風習已成,恬不爲怪。每歲許多被薦之人,率多自干囑中來,雖其所薦,間有可合者,而公道則已滅矣。若因循不爲變通,則私意波漫,將不得收拾,所關非細。今後歲首被薦之人,請令廟堂,依別薦例抄擇進退,以爲該曹取用之地。答曰,令廟堂稟處。備局謄錄
御營廳啓曰,今此八番軍兵別破陣及六番別馬隊,射砲用劍試才賞格,從分數多寡,以本廳所儲木綿,面給後,別單書入之意,敢啓。傳曰,知道。
又啓曰,本廳九番右部左中司屬,全羅道十哨軍兵,及京案各差備逢點實數,一千七百七十名,黃海道別馬隊四十三名,已爲整齊矣,來二月初一日,與八番軍兵合操後,舊軍放送之意,敢啓。傳曰,知道。御營廳謄錄
上在昌德宮。停常參·經筵。
下直,康津縣監田,北靑判官趙威明。
午時未時,日暈。夜一更,南方有氣如火光。
藥房都提調金壽恒,提調張善瀓,副提調姜栢年啓曰,伏未審夜來,聖體,若何?臂疼之候,猶未快安乎?今日受灸事,旣已定奪時刻,定以巳正宜當。臣等無任憂慮,敢來問安,竝此仰稟。答曰,知道。
大殿受灸後,藥房·政院·玉堂問安,二品以上單子問安。答曰,知道。
朴世堅,以都摠府言啓曰,副摠管李殷相,禮曹坐起進去晝仕,請出標信。傳曰,知道。
姜栢年,以內醫院官員,以都提調·提調意啓曰,鍼醫崔迪,旣以入屬本院,令該曹付軍職冠帶常仕,依他例參上,發料題給,何如?傳曰,允。
又啓曰,假注書李弘迪,昨日跌傷甚重,右脚傷處浮大,不得運用,多事之地,不可等待其差歇。今姑改差,他假注書差出,何如?傳曰,允。
假注書,任堂落點。
吳斗寅,以吏曹言啓曰,年例節度使薦,今月內當爲議薦,而判書李尙眞,參判洪處亮,俱未出仕,不得爲之之意,敢啓。傳曰,知道。
又以禮曹言啓曰,發遣郞廳,靖陵抽栍摘奸,則入直參奉及守護軍,竝無頉云,敢啓。傳曰,知道。
又以吏曹言啓曰,今正月二十三日,大臣·備局堂上引見時,以副校理李堂揆所啓,堂上以上及侍從人員,父母年七十者,依戊申年例,食物題給事,命下矣。堂上以上及侍從中,有年老父母之人,其當抄出書啓,而在外之人,則不知其父母年歲。在京人員,爲先抄啓,在外人,則行會各其所在處,姓名年歲,使之詳問啓聞後,稟處似當。且戊申年,則罷散人員父母年高者,亦爲抄啓,亦依此書入乎?敢此仰稟。傳曰,只在職人書啓。又以刑曹言啓曰,本曹年例,觀察使·節度使薦,今當爲之,而判書閔維重,受由在外,不得爲之之意,敢啓。傳曰,知道。
又以御營廳言啓曰,今此八番軍兵別破陣及六番別馬隊,射砲用劍試才賞格,從分數多寡,以本廳所儲木綿,面給後,別單書入之意,敢啓。傳曰,知道。
又以御營廳言啓曰,本廳九番右部左中司屬,全羅道十哨軍兵及京案各差備逢點實數,一千七百七十名,黃海道別馬隊四十三名,已爲整齊矣。來二月初一日,與八番軍兵合操後,舊軍放送之意,敢啓。傳曰,知道。
又以兵曹言啓曰,景秋門入直守門將申尙亨,自昨夕病勢卒重,言語不通,不省人事云。不可仍置直所,原單中改付標以入之意,敢啓。傳曰,知道。
巳時,上御養心閤,受灸,入侍,都提調金壽恒,提調張善瀓,副提調姜栢年,假注書南益熏,記注官宋最,記事官睦昌明,醫官金有鉉·韓道昌·白光鉉·金尙誠·崔聖任·李應斗。金壽恒曰,日候稍暖,上體若何?上曰,無事。壽恒曰,慈殿未寧之候,極用驚慮,旋得平復,不任欣幸,卽今更無他恙乎?上曰,別無他症矣。壽恒曰,今日當爲受灸,欲灸幾壯乎?上曰,臂疼,尙未如常,前者施灸旣多,而日氣稍解,故欲爲更試矣。壽恒曰,曲池穴,不可多灸。上曰,當灸幾壯。金有鉉曰,多不過三七,或五六七壯矣。姜栢年曰,三七宜當。上曰,前者亦灸三七矣。壽恒曰,大勢已減,受灸後更觀症情,則可知矣。上曰,欲灸五七。有鉉曰,然則二日內,勢難畢灸矣。上曰,以三日排定,今日先灸十三壯,點穴爲之,左邊曲池點穴,灸十三壯。壽恒曰,今日非賓廳日次,而以兩湖·京畿收米磨鍊定奪事,諸堂上來會矣。上曰,引見。入侍,戶曹判書金壽興,禮曹判書鄭知和,兵曹判書金萬基,執義鄭載禧,校理金萬重,獻納申厚載,事變假注書李墪。上曰,宣惠廳事,戶判抄來乎?壽興曰,抄出持入矣。上曰,其數幾何?壽恒曰,京畿壬子結當捧,三萬七千四百六十石零,通一道減一斗,則當爲三千四百石,而用度不足,多至二千餘石。只擧被災富平·陽川·高陽等三邑,各減一斗,則當爲二百八石,減二斗,則當爲四百十六石矣。上曰,湖西幾何?壽興曰,當捧七萬一千七百餘石,雖無遺畢捧,不足之數,多至三千七十餘石,而通一道減一斗,則當爲四千五百石零,而其中被災尤甚者,通左右道九邑,之次之之次,合十七邑,差等減之,則似爲均平,而區別分等,亦有所難矣。雖得準捧,尙患不足。今又減捧,則其數將近萬石。湖西形勢,實爲難便,湖南,則當捧十二萬五千餘石,設有所減,不足之數,不至大段。上曰,湖南大同十二斗,而湖西則定以十斗,故如是不足矣。壽興曰,湖南被災十七邑,各減一斗,則不足者,四百餘石,而湖西形勢,最爲難處矣。上曰,二十六邑所減者,幾石?壽興曰,減一斗,則四千五百零矣。上曰,被災處大邑,故如是之多耳?壽興曰,如公山·忠州·淸州等官,皆入於災邑矣。上曰,雖曰災邑,一邑之內,或有稍實處,而混同減之,則不爲實惠,只以實減之爲宜。壽恒曰,田稅大同,皆以實結捧之,災處,則初不入於結數矣。上曰,湖西則被災處,似難加減。壽恒曰,不爲分等,一例減之,爲不均矣。上曰,尤甚幾邑?壽恒曰,右道定山等五邑,左道公山等四邑,合九邑。旣曰當減而不減,爲難矣。壽興曰,之次給分處,以分災作結,雖無所減,亦非冤抑,而量減斗數,似當矣。上曰,湖南災邑幾何?壽恒曰,被災十七邑,各減一斗,則當爲三千五石零,不足者,四百餘石矣。上曰,大同拒逆者,湖西耳。僉曰,雖曰不便,若至革罷,則皆以爲憫矣。姜栢年曰,臣待罪湖西,適當大同設立之初,左道峽邑,則或以爲不便,而內浦之民,擧皆鼓舞,到今決不可革罷。壽恒曰,若至革罷,則雖加捧五斗,民情皆願其仍存云矣。上曰,待年事稍豐,當有變通之道,決不可以此支保矣。壽興曰,卽今京廳,無一不餘存,皆貸用於他司,以此形勢,何以支當?善澂曰,溫幸之後,數賜蠲減,又連値凶歉,故如是矣。栢年曰,京畿大同時,臣爲驪州牧使,其後又忝監司,故粗知弊端矣。畿路使命絡繹,而探候之人,亦各給米雇立,以此儲置米,每患不足,以周制言之,役民不過三日,雖設大同,以民戶定限立役,亦何所妨?壽恒曰,京畿,雖曰役民,亦多應役之事矣。上曰,京畿大同,以十二斗議定時,或言其厲民矣。壽興曰,量田後,或有加捧之說矣。上曰,初頭莫如優定,以一年用餘米三千石,推至百年,則當餘一年之用,若値凶年,則可以施惠,而初不如是,臨急更無下手處,豈非拙計乎?壽恒曰,京畿根本之地,自前優恤,異於他道,只減被災三邑,則所減不多,實惠未周矣。上曰,然則減二斗亦小矣。壽恒曰,臣意則通減一斗,災邑則加數減之,爲宜矣。上曰,二千石不足之數,何以支用?壽恒曰,京畿與湖西有異,不無料理變通之路矣。上曰,被災三邑,減二斗,通一道各減一斗,可也。壽恒曰,兩湖災邑,則各減一斗乎?鄭知和曰,朝廷別遣御使,看審民情,所望甚厚,而所減如是略少,則必皆落莫矣。壽恒曰,此言雖好,形勢有拘,不可以一槪論之。上曰,尤甚,幾邑?壽恒曰,九邑,而淸州入於之次矣。壽興曰,尤甚之邑,所當加數減之矣。上曰,湖西被災尤甚邑,減二斗,之次,減一斗,湖南被災十七邑,減一斗,可也。壽興曰,上年兩湖大同米量減之後,本道劃給儲置米,竝爲取來,以補京廳之用,故本道需用,則以各邑所在各衙門穀物,推移取用事,定奪分付矣。湖西,則其數一千五百石零,湖南則六千四百石零,今年形勢,勢難還償,而至於湖西,則不足之數,比他道倍多,儲置米,依上年例,從優取來,本道需用,則亦以各衙門穀物,推移用下,何如?上曰,依爲之。壽恒曰,因諫院啓辭,歲首守令·邊將薦抄擇事,令廟堂稟處事,命下矣。守令·邊將之薦,法典所在,意非偶然,而邊將薦,則兵曹注擬之際,旣無懸錄望單之規,又無考閱調用之事,實涉文具。守令薦,則自仁廟朝,申明舊典,嚴立薦主,論罪之法,蓋防循私冒濫之弊,而國法漸弛,公道不行。誠有紛競混雜之弊,唯在銓曹,精加審擇,而用之,自廟堂抄擇,事體不當矣。上曰,別薦則廟堂,或有抄擇之事,而年例之薦,亦令廟堂主之,事涉煩鎖,如有不公之事,則臺諫亦可隨聞糾劾矣。壽恒曰,廟堂有何別樣意見,吏曹自當主管矣。上曰,守令擬望時,勿爲徒循薦目,更加詳察其可合與否,俾勿混雜事,分付該曹。壽恒曰,薦主論罪事,自有捧承,亦爲申明擧行,何如?上曰,依爲之。栢年曰,守令贓汚,則薦主有奪告身之律矣。壽恒曰,自前以此被罪者多矣。上曰,以歲首守令薦,懸錄擬望,蓋防他逕雜進之弊矣。壽興曰,災傷差錯守令,別單書入已久,而緣臣不得入侍,尙未定奪矣。本曹抽栍打量處,量田之邑,雖有盈縮,時任守令,則所當依事目分揀,而各道敬差官文書,多不明白,只湖南京畿,區別啓聞,其他則混稱漏卜。故今番別單書入時,更考其啓本及成冊,文書漏負之下,以抽牲執頉懸錄,此一款,稟旨定奪,然後似當爲修正啓下矣。上曰,何者爲抽牲執頉?壽興曰,本曹抽牲打量處與量田差錯,執頉者矣。上曰,元帳外,加耕漏卜者,何謂也?壽興曰,民田起耕處,不入於元帳付,仍爲隱漏者矣。上曰,妄冒,何謂也?壽興曰,卜小處,冒加卜數者也,固城縣,則加耕執頉,至於一結之多,文書不精,故更令修正,而此則非民田,乃牧場田,與元帳簿加耕執頉者,有別矣。上曰,然則監牧官,主之乎?壽恒曰,異於民田,故監牧主之,而都事覆審之時,亦有未盡之事,執頉後,本官下吏,則缺而不問,直欲捧招監牧官,故監牧官,拒逆不着云,殊失事體,本官,雖無全然不知之理,而若與民田漏卜,同被罪罰,則似爲稱冤矣。上曰,牧場則次知者,誰人?壽興曰,監牧次知矣。上曰,災傷踏驗時,本土守令,不爲干豫乎?壽興曰,監牧官爲主,故守令,只察民田矣。上曰,此事何如?壽興曰,境內之事,爲守令者,無所不知,而至於牧場之事,常時則監牧次知,生事之後,歸咎於守令,事理不當,至以尤甚執頉,被罪則果爲冤抑矣。上曰,四十負以上,拿問,三十負以上,罷黜,自二十六負至二十九負,決杖,自十六負至二十五負,推考,十五負以下,勿論,而抽牲執頉之結負,竝分揀拔去,更爲抄出,分等決罪之類,秩秩開錄書入,可也。壽恒曰,推考之後,若以奪告身照律,則其罰,反重於卽今罷黜者矣。上曰,推考,只爲警責之意,豈必至於奪告身?政院捧傳旨之時,言于憲府,姑從輕律,可也。壽興曰,前因都承旨姜栢年所啓,佃夫等收贖分揀事,臣意亦以爲然,今此守令論罪時,亦當定奪矣。上曰,十五負以下,勿論之類,則自無徵贖之事矣。栢年曰,監官色吏所納贖木,皆出於佃夫窮殘之民,賣其田土,猶未稱足,此誠難堪之弊矣。壽恒曰,無論結負多小,若被差錯,則爲民大害,都承旨所陳,實是好意,似當有別樣變通之道矣。萬基曰,守令被罪,則監色不可無罰,監色被罪,則佃夫,亦不當獨免矣。上曰,十五負以下,監色·佃夫,竝皆勿論,其餘從其多小,差等抄啓,可也。壽興曰,上年年分事目磨鍊之後,自廟堂粘啓,慘被水災處,非一二,年耕懇地,則別爲變通事,判下,故本曹事目中,如此之處,使之別件成冊上送矣。成冊若干來到,而被災田畓,皆已給災,卽今變通,唯在於給陳一事矣。上曰,此則與給災有異,不可不詳察。限起耕間,給陳似當矣。壽恒曰,陳田還起處,每年災傷踏驗時,別樣申飭,則必無疏漏之患矣。上曰,依此爲之,可也。壽興曰,今年三南豆太,尤甚不實,而太則倍貴,頃者湖西稅太,依本道所請,以小豆代捧事,定奪分付矣。今見慶尙監司李䎘移文,則本道民情,稅太之代,以米願納云,依上年例,太二石代,使之捧米一石,何如?上曰,依爲之。栢年曰,都事,雖閑漫之任,除拜之後,久留京中,夫馬有弊。原襄都事宋光璧以憲府未備三員之故,除拜已久,尙未署經,憲府未肅拜之員,卽爲牌招,使之開坐署經,以爲斯速發送之地,何如?上曰,依爲之。壽興曰,肅川還上不納人次知囚禁者六人,獄中失火,竝皆燒死。頃因本道監司狀啓,使之査覈,成冊上送矣。觀其成冊,則都數不過八十石矣,依恤典例減給乎?或減其一半乎?壽恒曰,不當以恤典例爲之,雖全減,亦可矣。上曰,與恤典有異,竝許蕩滌,可也。壽興曰,大內年例修改,今年當次,而前秋稟啓,有待春更稟之敎矣。當有前期措備之物,何以爲之?上曰,或有破落,自當推移補葺,大修理,則待秋更稟,或以明年爲之,似可,而至於熙政堂,則殿角漸至傾頹,此則不可不趁秋修改矣。壽興曰,臣待罪有司,唯當擧行,何敢別生意見?第値此非時,雖曰修改,興民之役,皆以爲難,以前日臺啓觀之,亦似未安。壽恒曰,此時,雖非臣僚之言,自上豈不洞悉乎?前聞聖敎,工役亦非浩大,而外間不知實狀,有若以爲不計民困,徒爲浮費者然。向者臺諫之言,大意亦好,臣等愚意,恐其不卽允從矣。聖批至當,下情皆幸,如非不得已之事,則其在聽聞,不可輕擧矣。上曰,引接臣僚之處,窓戶傾斜,不得開閉,所見寒心矣。壽恒曰,觀今年形勢,稟處宜當。上曰,兵曹事,皆已爲之耶?萬基曰,把定一事,方委郞廳,而頃移他職,啓請仍任,故所掌職務,未得專一,且分軍多有難處之事,更爲詳定後當稟,故未及爲之矣。精抄作隊,內浦·原襄等軍剩番事,前有下敎,而此與騎正兵混雜,難以區別,且以今月下番來月上番之軍觀之,則其中陞戶之類,不下於他軍,實爲可惜。今若移送兵曹,則軍情必多缺然,此亦不可不變通,故敢達。上曰,允。鄭知和曰,奉常寺祭享變通事,旣有別單啓下,所當定式遵行,今此還下擧行條件,不必用之,而其中社壇一款,外方,全不修飭。至有放牧牛羊之弊,殊無致謹祭享之意,事甚未安,更加申飭,何如?上曰,奉常寺旣已定奪,此一款,更出擧行條件,各別修擧封植之意,分付諸道,可也。東萊狀啓中,公米換給事,限盡前年云,然否?壽恒曰,然。上曰,異於前日成陳所言矣,彼旣言及於譯官,則書契中,亦有此等說話乎?壽恒曰,問答手本中,必有之矣。上曰,彼若以此事出送差倭,則當爲許給乎?壽恒曰,彼若無發端之事,則許之不可,而旣有書契說話,則回啓中,當爲措辭以送矣。萬基曰,蠲役一事,以兵曹觀之,亦多難處矣。往者延·白等邑,諸般身役減半事,本道枚報備局,以自壬子十一月,至癸丑十月,定限減除爲言,故備局回移,使之依此分付矣。今觀延·白守令所報,則壬子九十月當番納布未收者,旣有減半之令,不當準捧,或有畢納後還推云,而旣已停當之事,故論題防塞,而此則異於逐年爲之之役,步兵則缺之內,不入於當番,故以未得蒙惠爲冤,而旣納之布,亦不當還給。嶺南各邑癸亥秋後,身役半減,而年分未及前九月當番布,亦爲還推云。今年水災處結城官,上年九十月當番價布,當入於蠲減之中,故本官,以不爲上納之意,牒報本曹,今當更爲定限,而如此之類,不可一向防塞,未知何以,則可也。上曰,何如?壽恒曰,被災處各樣身役,皆爲蠲減,而當番之類,獨未蒙惠,似有不均之難。他身役,則旣納之後,或有推移施行之規,而其餘,則追後蠲減,亦似難便矣。上曰,自十一月至翌年十月,定限處,誠爲難便,結城,亦入於災邑乎?萬基曰,若施其請,當爲考出,而如公山等官,皆入於災邑,尤多難處之事。龍宮,則皆已納布,而到今稱冤,皆請移施行。延·白,則上年納布,今請還給,湖西,則九月當番請減,此等處置,何以爲之?上曰,本道啓聞前,徑先許減,不當矣。張善瀓曰,工曹匠人價布,今年兩湖被災處,有身役半減全減之類,而備局定奪之前,各邑有來納處,故皆已捧上者矣,今如兵判所陳,則當待其定奪而後,處之耳。壽恒曰,此則異於移施行之類矣。萬基曰,當番納布之類,不爲逐年應役,故一年蠲減之役,不得蒙惠矣。壽恒曰,渠輩宜其稱冤,而旣過當番,則不當移施行。萬基曰,未收者,亦爲一體爲之乎?壽恒曰,定奪時更爲稟定,宜當。鄭知和曰,駙馬揀擇,以二月初七日擇定,而甲辰·乙巳生,有依例入之之敎,臣未能詳曉,依明善公主揀擇時例乎?上曰,然。知和曰,頃見泰陵參奉所報,則本陵香炭山封,水落山四標內,有偸葬者云,故卽令楊州牧使摘奸,則百餘年前士大夫入葬者,多至一百四十餘處。大槪此山,乃康·泰陵至近之處,而香炭所封,周回三十餘里,故自前禁山爲難,而此人則買田入葬,似不可掘出。自今以後,入葬之類,依奉常寺·司饔院柴場例,嚴加禁斷事,欲爲定式矣。上曰,此事何如?壽恒曰,國無紀綱,公家柴場,亦不可入葬,況此香炭所封,是何等重地,偸葬之類,比比有之,陵官本官,不爲發覺,以致如此,以法論之,則皆當掘出,而或不無紛擾之患,自今定式禁斷,宜當矣。上曰,入葬幾何?知和曰,摘奸處,只是一面,而無主之塚,一百四十餘所。其他,據此可知矣。栢年曰,入葬之類,皆爲香炭之役矣。壽恒曰,雖捧用香炭,以法論之,不當如是矣。壽興曰,各處香炭,無不皆然矣。壽恒曰,雖有時顯露,遷延歲月,不爲掘出,故苟冀無事,無不入葬矣。上曰,事體未安,無主者,不須擧論,而卽今入葬者,甚非矣。國葬處無主者,亦陵夷而已,若其有主墳墓,則不當仍存矣。知和曰,舊入葬者甚多,且旣爲香炭之役,只禁斷葬者,爲宜矣。上曰,發覺之後,若仍存,則士大夫與陵官符同,依法入葬,何以能禁斷乎?壽恒曰,此弊缺而若至數多,則亦爲難處,雖不可一一掘出,旣知之後,似當有施罰之道矣。知和曰,此山周廻太廣矣。上曰,各陵受土何處山乎?知和曰,皆以近山定之,如貞陵,則近處無空閑處,遠定於抱川地矣。壽恒曰,陵官不爲親見,只聽陵卒之言,或有當葬處不定之弊矣。上曰,若然,則非但泰陵而已,各陵香炭山新舊入葬處,皆爲摘奸後,更爲稟定,可也。知和曰,閔鼎重,爲量田使時,各陵香炭山,議以十里爲限,而未及定其周回矣。上曰,先爲摘奸後,當定其周回。壽恒曰,禮曹,別遣郞廳摘奸乎?上曰,然。知和曰,以李端夏所陳,講經規式定奪事,當與成均館堂上,相議稟定,而以大司成未差之故,尙今遷延,今則講經日期已迫,大司成速爲差出,以爲相議定奪之地,何如?萬基曰,近緣大司成有闕,齋任望記,每每問及於臣,其餘他事,臣不能與知,儒生輩課製,亦久不爲之矣。上曰,大司成速爲差出事,分付該曹。金壽興曰,宣惠廳貢物減分之類,已有復舊之命,而京畿則又有量田前減分之數,量田之後,竝爲復舊事,事目啓下,而尙未擧行,京畿則貢物之價,比兩湖太廉。減分之類,亦未復舊,則實有不均之歎,其爲稱冤,勢所固然,雖未能一時復舊,其中參酌緊歇,略爲復舊何如?上曰,依爲之。金壽恒曰,數年以來,中外蕩滌之類,甚多,臣待罪有司,每以蕩滌一事仰達,似涉虛疏,而京各司遺在物種中,自丁丑以後,流來陳久,已成塵土者外,又有無面指徵無處者,各司每以難處之意論報,而其所査覈蕩滌,亦甚重難,不得輕許,而當此之時,不可無變通之道矣。上曰,其類幾何?壽興曰,以供上物件言之,如蔈古,遺在數千石,皆成塵土,無一可用。禮賓寺,勅使時所用油蜜果,旣已造作之後,或有不用之時,則置簿於遺在之中,如此之類,甚多矣。張善瀓曰,內贍寺眞油,遺在四十石,皆爲逋欠,丁丑以後庫子,無面身死,丙午年庫中失火,亦多無面,色吏皆死,無處可徵矣。壽興曰,此乃一司之事,他司無不皆然矣。上曰,査出蕩滌,可也。壽興曰,査出之後,當爲別單書入,以爲啓下擧行之地矣。上曰,依爲之。姜栢年曰,本院注書二員,每以假官察任,事甚苟簡,前日被薦者,只有二人,而李善源,則方在罷散中,雖敍用,亦不能備三望,以前注書李沆,單望啓下,使之察任,議定新薦,何如?上曰,付職之後,每不議薦,今番則單望啓下後,使之速爲新薦,可也。申厚載啓曰,請梁濟臣·尹完等,依該府奏當,按律處置。措辭上同上曰,不允。罷出。燼餘
上在昌德宮。停常參·經筵。
宣祖大王忌辰齋戒。
卯時,日暈兩珥。自辰時至酉時,日暈。
大殿,政院·玉堂問安。答曰,知道。
藥房都提調臣金壽恒,提調臣張善瀓,副提調臣姜栢年啓曰,伏未審夜來,聖體調攝,若何?昨日受灸後,仍有引接之擧,移時酬酢,得無添傷之患乎?今明卽晦朔,此是鍼灸家所忌,玉體受灸,殊涉重難,何以爲之?臣等無任憂慮,敢來問安,竝此仰稟。答曰,知道。今日受灸爲之。
李觀徵,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
又啓曰,訓鍊都監郞廳來言,別隊前部左司,下番軍兵等賞格試才,從分數多寡,本營所儲木綿,面給後,別單書入之意,敢啓。傳曰,知道。
傳曰,史官五員待命,騎馬十五匹·卜馬十匹立之,各陵摘奸。大殿受灸後,藥房問安。答曰,知道。二品以上單子問安。答曰,知道。
夜一更,東方巽方,有氣如火光。
午時,上御養心閤,受灸。入侍,藥房都提調金壽恒,提調張善瀓,副提調姜栢年,假注書南益熏,記注官宋最,記事官睦昌明,醫官金有鉉·韓道昌·白光鉉·金尙誠·崔聖任·李應斗。金壽恒曰,昨日受灸後,引對移時,聖體,若何?上曰,無事。壽恒曰,今日受灸,以十一壯定奪矣。上曰,然。壽恒曰,昨日引見罷出後,招見金謹行矣。上曰,其言謂何?壽恒曰,手本之後,有何別事乎爲問,則答以別無他事,而手本中舊館之所云者,指言熊川云矣。上曰,前日說話,亦及熊川矣。壽恒曰,問以渠輩,必欲移館者,何意,則答以不能的知,而渠輩示以大欲所存云矣。上曰,聞其所言,則似非江戶不知之事矣,船滄改造處,乃是巨役,石山高峻處,鑿開中斷云,是豈人力所及?必因山麓斷處始役,而如是誇矜。我國通信使及譯官輩,曾前必皆經過其地,而到今無指言其形勢者,良可慨然。壽恒曰,滕城守者,出來島中,治上年倭差闌出之罪,副官及都船主,竝皆閉門,使不得出入,此乃重罰云矣。謹行曰,以上年,聞島主丈人,當爲出來云,而何至今無形影耶?答曰,何以得聞此言,吾輩則不知,島主丈人,乃江戶雅樂,所任甚重,不離關伯左右,何能出往汝國云矣?上曰,其言,反覆難信矣。壽恒曰,雅樂蓋本重任,爲關伯所倚重,故島主有賤産寵愛,欲立爲適嗣,而畏憚其丈人,不敢生計。且關伯無子,欲爲養子,若果定之,則當請信使云矣。上曰,此關伯新生時,果請信使矣,未知以誰人爲養子云耶?壽恒曰,渠有近屬,而時未的定云矣。善瀓曰,彼輩養子,不必以親戚爲之矣。上曰,渠之無子,在我不關,而第其父子相傳,交隣之道,亦能世守而不失,百年無事,頼此耳。若是他人,則不必悉遵前爲,豈非隣國之害乎?壽恒曰,以平秀吉所爲觀之,亦類此矣。上曰,我國本無與渠和好之義,而此關伯,攻秀吉而立,故始爲和親,秀吉以前,兩國搆釁,無寧歲矣。壽恒曰,曩時我國,數被倭寇。上曰,然。栢年曰,曩時,則多出嶺東矣。上曰,或出湖西,或出湖南,無處所矣。壽恒曰,明宗朝乙卯年,多出于湖南矣。上曰,其時用何缺退乎?壽恒曰,李浚慶,爲都巡察矣。善瀓曰,其時廟堂,以柳聃年爲將。聃年,設缺路擊却之,語在稗記矣。壽恒曰,太祖擊倭,最爲奇壯。上曰,倭人得意於壬辰,而其他無不敗衂而去,蓋輕躁而然。左邊曲池,十壯受灸畢。有鉉曰,明日亦連爲受灸乎?上曰,爲之。上謂壽恒曰,金謹行所言,此外無他可聞事乎?壽恒曰,別無他事矣。江戶聲息,無路聞知,島中所見,則人物極盛云矣。上曰,接慰狀啓,尙不來到,似不及與倭相見矣。壽恒曰,倭館防禁事,令東萊府使,分付于倭館,而其中亦有難便之事云矣。上曰,何事。壽恒曰,常時館倭,任意漁採,以供朝夕,至如饌物交貿,如京中,今若一切禁斷,則將至疲死云。若其無端出入者,固宜痛禁,如不得已交貿之物,則從門側相通,亦似無妨。上曰,然。雜人則不使往來於館門近處,饌物則許令交貿事,自備局分付,可也。罷出。燼餘郞廳白鴻擧校正。郞廳鄭彦郁書。
上在昌德宮。停常參·經筵。
未時,太白見於巳地。夜一更,東方巽方,有氣如火光。
藥房啓曰,伏未審夜來,聖體調攝,若何?臂疼之候,連日受灸,果有快復之效乎?今日受灸時刻,亦定於巳正宜當。臣等無任憂慮,敢來問安。答曰,知道。大殿受灸後,藥房·政院·玉堂·二品以上·六曹問安。答曰,知道。
平海郡守朴材,尼山縣監安重,差使員上來。朝報
上在昌德宮。停常參·經筵。
辰時巳時,日暈兩珥,午時,日暈兩珥,暈上有冠,色內赤外靑,白虹貫暈指日,申時日暈,夜三更四更,東方坤方,有氣如火光。
下直,靈光郡守姜汝㦿,价川郡守李海寬,載寧郡守柳卓然,伊川縣監申翊相。
大殿,政院·玉堂問安。答曰,知道。
平安監司書目,祥原郡守尹河,父在喪,其代,令該曹擇差,催促下送事。
藥房啓曰,伏未審夜來,聖體調攝,若何?前後受灸,至於累壯,臂疼之候,得有快祛之效乎?臣等憂慮未弛,敢來問安。
京畿監司書目,道內各邑,去十二月望後,至正月望前,染病方痛,三百九十九名,已差,一百八十九名,死亡,二十九名事。
咸鏡監司書目,道內今正月旬前,癘疫人一千二百五十四名內,方痛,六百九十五名,向差,三百五十六名,死亡,二百三名事。
答藥房曰,知道。今後,勿爲逐日問安。
成均館官員,以知館事意啓曰,今正月初七日儒生上旬輪次,當爲設行,而大司成在外,不得設行。今月內,無故日退行之意,曾已啓達矣。大司成未差,不得爲之之意,敢啓。傳曰,知道。
戶曹啓曰,本曹觀察使節度使薦,因堂上不備,不得爲之之意,敢啓。傳曰,知道。
司錄以左議政意啓曰,本府,例於正月內合坐,薦擧觀察使節度使可合之人,而領議政鄭太和,右議政李慶億,病未行公,限內不得議薦之意,敢啓。傳曰,知道。
戶曹,各邑災傷差錯守令別單。拿推秩,昆陽郡守李道一,田畓竝七十九負七束內,十七負八束,妄冒。六十一負九束,以陳爲起。水原府使成後卨,田畓竝六十六負六束內,四十八負五束,以起爲陳,三負九束,以起隱漏,九負三束,成川冒錄,四負九束,浦落冒錄。禮安縣監李斗光,田畓竝五十五負四束內,二十一負四束,以起爲陳,七負五束,加耕隱漏,二十六負五束,加耕漏報。陰城縣監鄭文翰,田畓竝五十負四束內,五負八束,以起爲陳,四十四負六束,妄冒。南陽縣監李長英,田畓竝四十三負五束內,二十五負,以起爲陳,五負六束,以起隱漏,十三負三束,以陳爲起。碧潼郡守李克和,田四十負五束,漏報。罷職秩,春川府使李鏶,田畓竝三十九朿,漏報。泗川縣監白文奎,田畓竝三十七負九束內,三十六負八束,妄冒,一負一束,加耕漏報。竹山府使申伉,田畓竝三十七負內,十三負三束,以起爲陳,九負五束,新報隱漏,十四負二束,以陳爲起。价川郡守李壽翼,田畓竝五十六負七束,隱漏。晉州牧使金厦樑,田畓竝三十四負三束內,四負四束,以起爲陳,二十九負九束,妄冒。甲山府使黃震文,田三十二負七束,仍陳懸錄。宜寧縣監李熙采,田三十二負內,七負,火田漏報,二十五負,妄冒。昌原府使朴以樟,田畓竝三十一負八束,妄冒。驪州牧使金雲長,田畓竝三十負四束內,十五負七束,以起爲陳,十四負七束,以陳爲起。嘉山前郡守李允傅,畓三十負,漏報。決杖秩,鳳山郡守陳尙漸,田二十九負七束內,九負八束,以起爲陳,十九負九束,漏報。廣州府尹李世華,田畓竝二十六負二束內,二十負,以起爲陳,五負三束,以陳爲起,九束,以起隱漏。推考秩,長連縣監蔣錦,田二十四負內,十負一束,以起爲陳,四負三束,妄冒,九負六束,漏報。固城縣令張遇一,田畓竝二十二負四束,妄冒。河東縣監李,田畓竝二十一負九束,妄冒。大丘判官朴紳,田畓竝二十一負五束內,十四負五束,以起爲陳,七負,妄冒。文川郡守任暎,田二十負四束,仍陳縣錄。北靑判官李循先,田二十一負三束,仍實縣錄。陽城縣監許璋,田畓竝二十負一束,以起爲陳。安邊府使沈攸,田十九負四束內,十八負三束,仍陳懸錄,五束,仍起懸錄,六束,加起漏報。淸道郡守權佾,田畓竝十九負二束,妄冒。信川郡守閔鳴九,田十八負八束內,七負六束,以起爲陳,四負妄冒,七負二束,漏報。陽智縣監李知白,田畓竝十八負八束內,七負九束,以起爲陳,十負九束,新起隱漏。陰竹縣監李命老,田十八負七束,以起爲陳。利城縣監申倎,田十七負九束內,六負三束,仍實懸錄,十一負六束,仍陳懸錄。楊根郡守李興稷,田十七負九束,以起懸錄。槐山郡守黃世耉,田畓竝十七負六束內,三負三束,以起爲陳,十四負三束,妄冒。高城郡守洪宇遠,田畓竝十七負五束,漏報。鎭海縣監金重光,田畓竝十七負三束,妄冒。善山府使柳冕,田十七負二束,以起爲陳。龍仁縣監趙持恒,田十六負五束內,五負三束,以起爲陳,三負五束,浦落冒錄,七負七束,以起隱漏。密陽府使李喜年,田十六負三束,妄冒。
院啓,請梁濟臣,尹完等,依該府奏當,按律處置。措辭同上前啓,歲首守令邊將薦,令廟堂抄擇事,停啓。答曰,不允。
府啓,外方官吏之受由歸家者,或至累朔,不爲還官,非徒曠廢職事,夫馬吏民褁糧飢餒之狀,誠極可駭。故曾因臺啓,使之一依京官由限例,如有過限者,使本道監司,一一摘發科罪,而近日外方官吏之不有定制,受由過限者,復如向時,無所顧忌,請令各道監司,各別申飭。假引儀尹商老,本以得謗之人,又有失性之病,同列羞與爲比,下人亦皆傳笑。請命汰去。答府曰,依啓。
吏曹啓曰,守令有闕,政事,取稟。
答大司諫金徽疏曰,省疏具悉。卿其勿辭往來。
傳曰,政事,明日爲之。朝報
以義禁府成釴所供如此,上裁何如事粘目。傳曰,前已加刑啓下,而今乃上裁稟啓,不察甚矣。當該堂上,竝推考,此公事出給。義禁府謄錄
宗簿寺官員,以提調意啓曰,卽接福昌君楨單子,則主仁嬪祀而無子,欲以其兄福寧君栯之次子爀,爲後,而旣奉仁嬪祀,則其於立後,不可循例呈禮曹,自本寺入啓處置云。福昌君楨,以仁嬪奉祀之人欲爲繼後,則不得循例呈于禮曹,其勢固然,而本寺亦不敢直請立後,何以爲之,敢稟。傳曰,旣奉仁嬪祀,則不可循例爲之,依單子以爀,繼後。
禮曹啓曰,每年各陵展謁,春則二三月,秋則八九月,恒式取稟事,曾已定奪,而自上方在調攝之中,不得循例取稟之意,敢啓。傳曰,知道。禮曹謄錄
上在昌德宮。停常參·經筵。
巳時,日暈。未時,雨雹,狀如小豆。
有政。
吏批,判書李尙眞未出仕,參判洪處亮疏批未下,參議李翊相進,右承旨吳斗寅進。兵批,判書金萬基進,參判鄭榏病,參議金禹錫式暇,參知申晸進。
吏批啓曰,判書李尙眞未出仕,參判洪處亮疏批未下,小臣獨政未安,何以爲之,敢稟。傳曰,只出緊任。
又啓曰,缺四五字出事命下,而擬望之人,乏少,外任竝擬何如。傳曰,允。
鄭晳,以都摠府言啓曰,今日入直軍士,當爲中日習射,而兵曹判書金萬基,政廳進去,依例不得爲之之意,敢啓。傳曰,知道。
李觀徵,以義禁府言啓曰,昆陽郡守李道一,水原府使成後卨,禮安縣監李斗光,陰城縣監鄭文翰,南陽縣監李長英,碧潼郡守李克和等,拿來事傳旨,啓下矣。李斗光,方待命於本府,卽爲拿囚,而李道一·成後卨·鄭文翰·李長英·李克和等,時在任所,依例府書吏·羅將歧等如發遣拿來,何如?傳曰,允。
傳曰,大臣·備局堂上,引見。
李觀徵啓曰,水原府使成後卨拿來事,允下矣。待新府使差出下去交代後,拿來之意,敢啓。傳曰,知道。
吏批啓曰,昨日以守令三窠稟政之後,災傷差錯守令,差出事,缺四五字許已下矣。今日政,當一體差出,而其數多至十餘處,而臣聞見孤陋,事難獨爲擬差,待他堂上出仕,相議差出,何如?傳曰,判書牌招開政。
吳斗寅,以吏曹言啓曰,以政院啓辭,水原府使成後卨交代後,拿來事,允下矣。其代,依近例令備邊司議薦,何如?傳曰,允。
吏批,以鄭維岳爲司書,李時橝爲戶曹正郞,朴泰尙爲兵曹佐郞,缺爲監察,李敏敍爲大司成,李沆爲注書,趙根仍兵曹正郞,張鎭·安如石爲承文副正字,申厚載爲禮安縣監,李彭壽爲草溪郡守,南大夏爲祥原郡守,李商雨爲寧越郡守,魚震成爲泗川縣監,金瑜爲竹山府使,金鳴達爲軍器副奉事,邊海一爲缺崔啓昌爲甲山府使,朴世址爲宜寧縣監,慶㝡爲驪州牧使,申廷潤爲昆陽郡守,李渶爲陰城縣監,兪命一爲典獄奉事,李鳳朝爲貞陵參奉,嚴纘爲南別殿參奉,閔元晨爲慶基殿參奉,宋奎濂爲獻納,金世鼎爲南陽縣監,李東榮爲昌原府使,李文俊爲童蒙敎官,申銓爲司饔參奉,李後山爲戶曹參判,金益勳爲水原府使。兵批,李弘淵爲副摠管,缺爲內禁衛將,成胤童爲忠淸兵虞候,李世翊爲曹司衛將,邊國翰缺爲副護軍,宋必中·朴缺爲武兼宣傳官,缺爲部將,金缺爲兼內乘。燼餘
午時,上御養心閤,大臣·備局堂上,引見,入侍,左議政金壽恒,行戶曹判書金壽興,知事柳赫然,兵曹判書金萬基,右副承旨李觀徵,執義鄭載禧,司諫宋昌,應敎李選,假注書任堂,事變假注書李墪,記注官吳得天,記事官睦昌明。金壽恒曰,日氣陰寒,受灸之後,臂痛之候比前何如?上曰,雖不如常,暫似減歇矣。金壽恒曰,各道軍兵,今春操鍊及兵使巡歷,竝爲姑停事,旣已定奪矣。陸操旣停,則水操,亦當一體停止,而上年有定都會點閱之擧,今亦依此爲之乎?上曰,戰船久不運用,亦涉可慮,而事勢如此,今春水操,亦令停止,待秋擧行,可也。上年,則能櫓軍,闕額甚多,故使之定都會點視,而今春,則似無此擧矣。金壽恒曰,統營,則前秋能櫓軍點視之事,緣統制使病重,尙不擧行。新統制使到任後,卽爲擧行之意分付,何如?上曰,依爲之。上曰,常時戰船一隻所入木,幾何?柳赫然曰,例入二百株,而今則木體漸少,比前加入矣。金壽恒曰,國家陰雨之備,莫如戰船,而用之不常,物力□□□於邊山形勢何如?赫然曰,材木幾盡垂乏,而其他全羅道海□□□各衙門屯田,諸宮家折受之故,人家漸多,樹木不得長養,日漸減耗,其勢固然。小臣不見海防,久矣。卽今形勢,不知其如何耳。金壽恒曰,養木如養人材,不有豫養,不可卒然取辦,禁伐之事,非不嚴明,而自爾如此矣。金壽恒曰,頃日金謹行所言,關伯養子事,退而更問之,則所謂養子者,於關伯,爲異姓兄弟行,而或稱六寸,或稱八寸云矣。倭國姓氏,與古無異,養子之氏,柳川云矣。上曰,然則調興之氏,卽柳川,此其族屬耶?金壽恒曰,然矣。島主,猶恐此人之爲養子云矣。上曰,調興,島主之所奉行耶?金壽恒曰,然矣。調興,今島主之三寸叔母夫云,而以前日缺堂之故,以柳氏爲姓者,欲皆除之耳。上曰,然則其言不誣矣,島主誇張之言,不可取信,而所謂養子,島主之所深惡者,則此說似缺詐矣。此關伯年少,庚辰生耶?癸未之使,賀此關伯之生矣。上曰,司僕臨淄等五度公事入之,而甲辰年減稅者,其後還爲收稅耶?金壽興曰,甲辰減稅之後,屯民入處者,甚多。水草處,幾盡耕墾,故殆無牧馬之場,不得已還爲收稅,而其稅太多,故欲爲量減矣。上曰,以時起之結,收稅耶?量減其稅而勿許更起,則似好矣。壽興曰,司僕內外廐馬裁減之數,今當復舊,而定奪後缺爲之矣。上曰,二巡減之耶?壽興曰,然矣。上曰,前後所減匹數,相考後,二次所減之數,復舊可也。上曰,曾聞晉州,乃厭避地也。金壽恒曰,水土甚惡,人皆厭避,而牧使金厦樑,年紀雖老,不至衰謝,到任之後,未知其疾病有無之如何,而前後官,擧皆得病,至於死境者多,人豈無厭避之心乎?上曰,然則罷職,正中其願,牧使金厦樑決杖,勿爲罷職,可也。金壽恒曰,今則節候雖早,外間,豫憂農事之不稔,言讖不好矣。農民,每以正月望,夜月出之高下,占一年之豐凶,而今年月出,卑下,井泉,亦枯渴,似是旱徵。今年若又不稔,則比之庚辛兩年,尤難矣。上曰,春雨過多,則固不好矣,而因此而夏亦旱乾,則甚爲憫也。然而雖數旬之旱,猶得甘霔,可以反救,而農家之害,莫如風災。禾穀雖茂,惡風吹之,則所損甚多,亦可憫也。上曰,秋麥何如?金壽恒曰,歲後聞之,則不至盡爲凍死矣。上曰,兩南則秋牟,必已出地矣。金壽興曰,外方之人,皆云今姑似好矣。金萬基曰,麥種,則糶於民間,而願受者甚小。都下亦令成冊,使之受出,而受出者,間或有之,而有餘儲矣。上曰,經年,則爲無所用耶?萬基曰,卽今所餘,三千餘石,最可惜也。上曰,何以不願受耶?金壽興曰,□故民不願受矣。萬基又曰,還上未收,抄出則其中或有□□,或有秋牟未納者,外方收糴旣停之後,都下則一向督徵,事體□□洞內下人推捉之擧,則旣已停止,而庚辛兩年未收,賑廳疫癘人等所食還上,決無捧徵之路。此則前已啓達,而似當蕩減,元未收六百餘石,待秋收捧,便當矣。上曰,上年蕩減,幾何?萬基曰,三百餘石耳。上曰,庚辛兩年未收還上,抄出蕩減,可也。萬基曰,當退相考文書後,更稟矣。上曰,唯唯。金壽恒曰,都下糶糴,前古所無,而發賣之餘,無他善策,創出此擧矣。萬基曰,糶糴之事,難矣哉,其間不能無奸僞相冒之弊,或以虛名受食,或以他名受食矣。及至收捧之時,則極難,故不得已囚次知督納,非但所見之矜惻,民間不能無冤矣。賑廳尙有餘穀,發賣於市上,則一時市價稍緩矣。赫然曰,發賣事,小臣,曾亦當之,而蓋公家辦賣,其價太歇,故願買者甚衆,而未及買食,或有冤矣,此後,則從市價而賣之,似好矣。萬基曰,此言是矣。厥價甚歇,以致爭買者多,餘穀雖小,若以升斗出賣,則穀物多出於市上,而前頭發賣之事,不必濫雜矣。萬基又曰,頃日引見時,兵曹裁減事,下問而未及磨鍊,故不得仰對矣。今修草記以上,此擧出於萬不獲已也。諸處派定軍,若未盡減,則或減一名,似可,而且本曹□朔下,則減其一朔之數,不過三同許。此雖三同,亦似有關矣。軍士代定都監煙火軍九名之外,其數亦多,大將柳赫然,今方料理爲之云,今姑減除,而春秋醎土軍例送木十五同,亦不移送,則所減之數,都監最多矣。且闕內不緊處諸門軍士,或定送二名,似好矣。上曰,前日破毁處,旣付其軍士,隨毁隨補矣,果有效乎?若無效,則不如減之爲愈矣。上曰,宗廟大祭則軍士容入,幾何?而春秋永寧·南別殿祭享時,則軍士分定之數,亦入幾名耶?萬基曰,成均釋奠祭已迫,所送軍士,殆至百餘名耳。王子大臣及年七十無率丁者外,上自卿宰,下至士庶,各出一名,自漢城府成冊,臨祭時,以爲輪回調用,似好矣。上曰,一日之役耶?萬基曰,一夜之役也。上曰,兵曹裁減復舊,則不必然矣。金壽興曰,摠戎廳,有大段變通之事,龍仁·陽智軍士,其號則稱以營門雜色軍,而有名無實矣。上曰,此軍士何用之耶?壽興曰,名雖大營差備軍,而脫有事故,將焉用彼?缺四五字軍士百餘名,此外一邑軍三哨,則以束伍用之,似好矣。又曰,摠戎廳物力殘薄,不能成樣,而其中鐵物,本無出處,器械造作時,每貸用於他司,事極苟簡,臣軍官中,適有黃海道居生者,使之募得願屬之人,稱以吹鐵牙兵,每一人備納五十斤之鐵,渠輩亦樂從,故卽今所得,幾至六十餘名,此後欲準百名矣。旣具牙兵百名,則依他兵例,雜役給復,俾令各邑完護,以慰其心何如?上曰,依爲之。鄭載禧曰,覆審有頉守令,四十負以上,有拿推之命矣。前日京畿水使閔震益,以七十負,只罷其職,朝家施罰之道,不宜異同。請前京畿水使閔震益,亦爲一體拿推。上曰,令該曹結數相考後,稟處可也。宋昌曰,請梁濟臣,尹完等,依該府奏當,按律處置。上曰,不允。措辭同上赫然曰,臣欲得原襄道軍士者,爲缺三四字氣也,品性,至剛而且淳,伊川之軍,則所得已多,而惟炮手□極鍊,絶勝於嶺南·原襄道軍兵,最爲精好矣。且全羅左道之人,善爲放砲云,而自經凶年以來,不入於版籍,故募得難矣。上曰,視今年農事而爲之,似可。遂罷出。燼餘
上在昌德宮。停常參·經筵。
卯時,日暈兩珥。未時,太白見於巳地。
大殿誕日,政院·玉堂單子問安。答曰,知道。大王大妃殿問安。答曰,知道。王大妃殿問安。答曰,知道。中殿問安。答曰,知道。世子宮問安。答曰,知道。大殿誕日,二品以上單子問安。答曰,知道。
藥房都提調金壽恒,提調張善瀓,副提調姜栢年啓曰,伏未審夜來,聖體若何?昨日引接移時,勞動酬應之際,不瑕有傷乎?臣等,不勝憂慮,敢來問安。答曰,知道。與昨無異矣。
李觀徵啓曰,注書李沆,以單望差出,實非偶然,而今日不爲仕進,殊甚未便。請推考,卽爲牌招,使之察任何如?傳曰,允。
傳于李觀徵曰,平安兵使柳斐然引見。
鄭晳,以侍講院言啓曰,本院下番四員內,兼司書未差,兼說書尹致績在外,說書崔錫萬,以病陳疏,不得已以上番,姑降下番矣。司書鄭維岳,今旣差出,聞崔錫萬,所患亦已向差云,鄭維岳,崔錫萬,竝卽牌招,以爲推移入直之地,何如?傳曰,允。
司諫宋昌啓曰,請梁濟臣尹完等,依該府奏當,按律處置。措辭見上新除授獻納宋奎濂,時在忠淸道懷德地,請斯速乘馹上來事,下諭。答曰,不允。下諭事,依啓。
午時,上御養心閤,平安兵使柳斐然,引見。入侍,左承旨孟胄瑞,假注書任堂,記事官睦昌明。斐然伏于前。上曰,卿纔經忠淸兵使,而又經何道閫帥耶?斐然曰,幸忝全羅水使及北兵使矣。適有狗馬之疾,未赴北關,而旋拜統制使,被罪而遞來。上曰,已經忠淸兵使,則其道軍政,必詳知矣。近因年凶,軍務皆廢,習操減定耶?斐然曰,有一番巡歷之擧,而束伍之逃故,甚多。逃走者,則推現,物故者,則充定,而此則異於他軍,故皆以丁壯充定之意,言于營將及守令矣,似聞幾爲充定云耳。上曰,平安道,雖設兵使,軍務廢閣與無同然,毋煩聽聞,時或鍊習,可也。斐然曰,兵使之所掌,卽軍務也,所當極力鍊習,而調發軍兵,非細事,故必稟於朝廷,然後爲之,前官之所以未閱軍務者,此也。上曰,雖非以習陳爲之,稱以行獵,有所閱視,則好矣。斐然曰,丙子以後,兵使之不爲巡歷,已成規例,軍器點閱,軍兵操鍊等事,姑捨不論,而至於軍士之老病,當爲除案者,亦且掩置,軍政之虛疏,蓋可知矣。蓋軍士之年滿者,守令須發缺除案,而自本官亦能詳審,則非但奸僞相雜,難以取實。且營下立番其弊難言,遠地裹糧,亦所未易,以此老病軍士,多不能□以除案,故江邊七邑之軍士,甚望兵使之巡歷,而前日兵使成釴,一番出巡,多所釐正云矣。孟胄瑞曰,臣曾經本道守令,且累度奉使而往來,備知其處物情矣。兵使巡歷之停廢,其來已久,蓋緣丙子以後,爲彼人所壓而然矣。今若猝擧久廢之事,非但有煩聽聞,民心之搔擾,不可盡言。打圍之事,但於安州境爲之,至於遠處,則其勢不已矣。頃者成釴之巡歷也,臣適以延慰,往平壤聞之,則道內波蕩,人皆荷擔,有若亂離之變,朝夕將至矣。兵使若有號令,嚴飭各邑,則如軍士老除細瑣之事,不勞而辦,奚必兵使,親自巡歷而後,爲之乎?斐然曰,臣亦聞之矣,成釴巡歷之日,人心大爲騷屑,而厥後晏然無事。若復逐年爲之,則習俗見聞,少無駭聽之事矣。上曰,打圍之事,非但安州近處爲之,雖於江邊爲之,似好矣。斐然曰,勅行時,求請皮物不些,行當獵獸,以用於勅使爲言,則可矣,而此事亦必啓聞而後,爲之。上曰,以此啓聞,則名自好而不煩聞矣。上又曰,卿在統營,不爲水操耶?斐然曰,前後一番爲之耳。上曰,合左右道爲之耶?斐然曰,然。上曰,戰舡幾何?斐然曰,四十餘隻。上曰,一船之射砲,幾名?斐然曰,十五名,而臨亂用之,則舟中之人,皆戰卒。上曰,船上以其木爲楯,而入其裡戰之耶?船楯之出於水上者,幾許丈也?斐然曰,出二丈矣。上曰,操船而運之,則其疾何如?斐然曰,異於陸行,不知其疾之如何,而蓋格軍,多入運之,則雖送風小船難行之處,可以行矣。上曰,卿累經閫帥,不忘弓馬之技耶?斐然曰,臣本武種,年少決科,雖不捨弓馬之技,而長在邊鄙,旣將水土之疾,故有同廢閣。上曰,卿何年決科乎?斐然曰,幸參乙酉榜也。上曰,卿年今幾何?斐然曰,行年四十七也。孟胄瑞曰,上番兼春秋吳得天,以本曹公事,仕進本司云,而未及入侍,致令左右史不備,推考,何如?上曰,推考可也。胄瑞又曰,小臣,有陳達之事,而久未入侍,不得其便矣。今幸登對,敢有所達矣。禁府刑推罪人朴長卿,曾爲遂安郡守,多有官穀濫用之事,故臣忝按本道時,因朝廷査覈賑政勤慢之命,乃爲請罪,而大槪此事,有曲折矣。辛亥飢荒,振古所無,爲守令者,若爲着念賑救,則不用官穀,而皆何取辦乎?長卿所用者,官廳米一百七石,豆太竝七十餘石,倉穀代用者,米四十六石,太十一石矣。使長卿,若有善賑之事,則此所用之數,亦非過濫,而但長卿,稱以白給官屬及邑內居民,僞作其成冊。遞去時,一則留置本官,一則持去,以爲日後發明之計云,査覈時,監色等所供,無不如此,其情誠極可惡,故不得不從實啓聞矣。其後聞之,則道內各邑之官庫,板蕩在在皆然,要爲繼賑,貸用倉穀者,亦多有之。若使長卿,用下之穀,不至盡爲入已,而或有費用於賑救之事,則似不可以贓律治之矣。且本郡,境連瑞興,人心極惡,前郡守李漢雄,爲政剛明,故監司巡歷時,處處叱辱,以致罷歸,則前日長卿之事,査覈時,監色所供,何可準信乎?且長卿事,本無現捉之書,不過因監色等所供,有所啓聞,而乃如贓吏等,經年滯囚,累次受刑,若有一毫冤抑之事,則恐有乖於欽恤之道矣。如犯越人朴弼星,邊泰一等,俱是一罪,而上年大霈時,竝皆蒙宥,長卿,無現捉文書,而一向受刑,亦似不均矣。上曰,唯唯。長卿,果無現捉入已文書乎?胃瑞曰,然矣。遂罷出。燼餘
上在昌德宮。停常參·經筵。
以還下去陪箋差使員肅拜單子,傳于吳斗寅曰,各道差使員等,使之一時下直。
孟胄瑞,以戶曹言啓曰,各道災傷差錯守令中,京畿交河縣監成璡,以畓二十四負四束,以起爲陳,抄出之後,更出分數,別單正書之際,該掌算員,公然落漏,不入於論罪之中。算員,則自本曹論罪,而臣亦難免不察之失,不勝惶恐,別單中付標以入之意,敢啓。傳曰,知道。又以戶曹言啓曰,正月二十八日大臣·備局堂上,引見入侍時,行戶曹判書金壽興所啓,今番災傷差錯佃夫等分揀事,都承旨姜栢年,旣已啓達,臣意亦如此,而未及定奪矣。上曰,在前,則雖未滿十負,如有差錯,則監色及佃夫等,竝皆照律徵贖矣。今番則特爲分揀,十五負以下,監色佃夫,竝勿論可也事,傳敎矣。各道災傷差錯守令等,十五負以下,則旣已勿論事命下,而十六負以上,分輕重論罪之處,則依啓本,竝爲移送刑曹,依法例照律施行之意,敢啓。傳曰,知道。
吳斗寅,以吏曹言啓曰,文宣王釋奠祭執事,例以文官塡差,而卽今社稷祭·顯陵還安祭及釋奠祭,一時相値,堂下文臣尤甚乏少,許多執事,無以塡差。在前如此之時,則有生·進蔭官交差之規,釋奠祭執事,今亦依前交差之意,敢啓。傳曰,知道。
司諫宋昌啓曰,請梁濟臣·尹完等,依該府奏當,按律處置。措辭同前答曰,毋庸瀆擾。
孟胄瑞啓曰,左議政箚子到院,而誕日前後一日,則例不得入啓,留院之意,敢啓。傳曰,入之。
京畿觀察使金宇亨,忠淸道觀察使南二星,原襄道觀察使李之翼,黃海道觀察使黃儁耉,全羅道觀察使李東稷,慶尙道觀察使李䎘,平安道觀察使吳始壽,咸鏡道觀察使南九萬,江華府留守閔蓍重,開城府留守李俊耉,開拆。予惟,國依於民,民依於食。民者,國之本,食者,民之本,而足食之道,亶在乎務農重穀而已。是以古昔帝王,知小人之依,罔不以稼穡爲先,詩之豳風,書之無逸,豈非後世之龜鑑乎?肆惟我祖宗,深軫厚民之術,首之以田制之正,且慮小民,或昧樹藝之宜,譯解農書,以訓諭之,猶恐其未也。於是乎,因土地已試之方,而著爲農事直說乎。愚蚩之氓,得以曉然而易知,又頒勸農之敎,益率其怠倦,其所以利於農者,靡所不用其極,其愛民重本之意,直與唐虞三代之盛,前後一揆,而漢家之紅腐貫朽,唐室之斗米三錢,不足多矣。逮予寡昧,不吊于天,水旱之災,靡歲不有,而飢荒之慘,至于往年而極矣。老弱塡壑,骼胔相望,無地可移,無粟可濟,予用寢不安席,食不下咽,思得裕食之策,以救阽危之急,而終至立視其死,使祖宗三百年休養之生靈,一朝蕩然,桑麻之境,變作蒿萊之墟,噫嘻尙忍言哉?究厥所由,雖因年運之不齊,苟求其本,實由人事之未盡,孟子不云乎?周于利者,凶年不能殺,若如古昔三年耕,餘一年之蓄,九年耕,餘三年之蓄,則豈有顚連死亡之至此哉?夫農之爲務,不外乎趨時與用力二者焉耳。故用力勤而趨時速者,所獲常多,不用力不及時者,所獲常少。今也耕種旣不及時,耘耔又不用力,陂堤灌漑之利,間或廢而不修,糞土芟草之功,亦多忽而不務,不求於人事之當盡,而徒諉於年運之不幸,不幾乎不稼而求獲者乎?故傳曰,民生在勤,勤則不匱。書曰,惰農自安,不昏作勞,不服田畝,越其罔有黍稷,豈不以得之勤勞,而失之怠惰哉?嗚呼,四民之中,惟農最苦,寒耕暑耨,終歲勤動,而猶未免飢寒,縣官催科之政,因以撓之,逐末缺二字之徒,又從以耗蠹,如之何民不困且窮也?目今春日載陽,地脈初開,于耟之節已過,擧趾之期奄迫,勸課之政,不容少緩,而一自牛疫之熾,民有頳肩之歎,畟畟之耟,無以服之,澤澤之耕,其將廢矣。使民之有事田疇者,必用功百倍,然後方可以無失東作,有望西成,不有以勸諭而振作之,則亦何能起其惰窳,而使之趨事不懈哉?然而敷錫庶民,惟在建極於上,故古之王公,躬行親耕之禮,以率天下之民。予欲與卿士大夫,倣古之制,爲四方倡,而顧有所未遑於斯者,予實歉然。噫,以王公之尊,尙且不憚於親耕,彼士庶人者,孰不缺土之毛,而不肯從事於田畝,視其父母妻子之凍餒,而終不知改,流俗之弊,有如是夫。嗟乎,大侵之餘,田疇蕪穢,孑遺之民,生理蕭然,撫摩之道,當急而不當緩,勸課之方,宜舒而不宜迫,與我共理,其惟方岳,近民之職,莫如守令,卿其體予明農之意,布告字牧之官,使之出入阡陌缺乎閭里,缺野而無妨乎民事,陂堤之可灌者,于以修之,溝洫之可通者,于以疏之,民力有所不贍,則思所以助之,種食有所不足,則思所以補之,期使耕播,不違其時,耘耔,不愆其期,生穀之土,務令盡墾,遊食之民,咸歸於農,則庶幾民樂本業,戮力不怠,上以供經常之賦,下以遂事育之願,奠民生於耕鑿,固邦本於磐石,卿勿視以文具,惕念擧行事,有旨啓下。燼餘
上在昌德宮。停常參·經筵。
未時申時,日暈,酉時,日有左珥。
藥房都提調金壽恒,副提調姜栢年啓曰,春寒尙峭,伏未審,聖體若何?臂疼之候,今已快復乎?臣等憂慮未弛,敢來問安。答曰,知道。與前無異矣。
鄭晳,以都摠府言啓曰,今日入直軍士,中日習射,請出標信。傳曰,知道。
姜栢年啓曰,凡外任拿推之代,必於三日內下直,已成規例,而新除授水原府使金益勳,稱有身病,已過三日,尙不肅謝,殊甚不當。請推考,使之當日內肅拜,何如?傳曰,允。
又啓曰,凡祭享受香之規,必趁早朝爲之,而今此釋奠大祭受香,日已向晩,而祭官尙不來待,揆以事體,極爲未安。問于該曹,則以祭官有故,改付標入啓之故,自致遲延云,而該曹不能豫先檢飭之責,在所難免。請當該堂上郞廳,推考。傳曰,允。
傳于鄭晳曰,還下去陪箋差使員,使之留待。傳曰,還下去箋文差使員,引見。
鄭晳,以吏曹言啓曰,文宣王釋奠祭初獻官,例以正二品文宰,塡差而卽今見存之員,絶少。以禮曹判書鄭知和,工曹判書張善瀓,實豫差塡差矣。鄭知和·張善瀓,俱以病不來,事體極爲未安。鄭知和,則上疏旣已入啓,不可强令參祭,張善瀓,推考後,使之進參,何如?傳曰,允。
又以吏曹言啓曰,文宣王釋奠祭初獻官,豫差工曹判書張善瀓,病重,終不得入來。除社稷祭已差之員,及以公故當爲出去之員外,更無推移之員。戶曹判書,雖以不得差祭,捧承傳,而事勢如此,不得已以戶曹判書金壽興,改付標以入之意,敢啓。傳曰,今日釋奠祭受香,因獻官稱頉,日將過午,尙未受香,此實曾所未有之事。初獻官實豫差,俱以禁府堂上,纔被推勘者也,有何俱有大段疾病而然哉?然則其所不進,極涉可駭,國綱,雖曰懈弛,豈容如是?竝先罷後推。
又啓曰,左右史不備,連以兼春秋入直,事甚苟艱。史官申善溫,母病陳疏,有救護之批,而日子已多,必其病有間,卽爲牌招,使之察任,何如?傳曰,允。
又以御營廳言啓曰,本廳十番右部右後司屬,全羅道八哨,忠淸道二哨,合十哨軍兵,來三月二十五日,京中逢點。四月初一日,與九番軍兵,當爲遞代立番。兩道監兵使處,以此依前指揮調送之意,敢啓。傳曰,知道。
以司憲府前判決事權尙規,照律公事。傳于李觀徵曰,今此特推,與循例推考不同,則只以不應爲照律,事極怪駭。已遞該官,推考,律官,令攸司囚禁科罪,此公事還出給。
正言李濡啓曰,臣本庸陋,百無肖似,曾忝憲職,未報涓埃,妄觸天威,徒積罪戾,退思至今,愧懼靡容,千萬夢寐之外,復叨言責之任,臣誠惶殞感激不知置身之所。其在分義,卽當出仕,而不但情跡之難安,適遭私慽,制限未盡,蟄伏累日,只增憫蹙矣。新除授獻納宋奎濂,卽臣之外三寸叔母夫也,旣有應避之嫌,不可一刻仍冒,而賤疾卒劇,未能起動,今始自列,所失大矣。請命遞斥臣職。答曰,勿辭。
鄭晳啓曰,正言李濡,再啓煩瀆,退待物論矣。傳曰,知道。
司諫宋昌,正言洪萬鍾啓曰,請梁濟臣·尹完等,依該府奏當,按律處置。措辭上同
正言李濡,引嫌而退,旣有相避,在下應遞,請遞差。答曰,不允。遞差事,依啓。執義鄭載禧,持平李堂揆,安垕啓曰,聖廟朔望焚香之禮,大司成例率館官諸生參行,而大司成有故,則必以次官行禮,乃常規也。頃於朔日焚香時,進參者,只有秩卑典籍二員外,參上諸官,竝皆不進。累次請坐之後,直講一員·典籍一員,始爲進來,以致日晩行禮,聽聞所及,莫不爲駭。怠慢之習,不可不懲,請其時追後來參之員,推考。其餘參上館官,除有公故實病外,竝罷職。答曰,依啓。
鄭晳啓曰,吏曹郞廳來言,承旨有闕,政事何以爲之,敢稟。傳曰,明明日爲之。
左議政金壽恒箚曰,伏以諸道守令之檢田差錯者,旣已分等科罪,而廣州府尹李世華,論以決杖之罰,抑臣竊念,府尹秩是二品,而廣州爲任之重,朝家所以待之之道,與他守令有異。且其所坐,非如軍機失誤之比,遽加笞杖,恐有傷於國體也。前此本府之官,以田政之失,將受杖罰,而旋命還寢者,其意亦出於此也。在昔唐玄宗朝,議杖廣州都督裵伷先,張說言於帝曰,刑不上大夫,其爲近君,嚮聞姜皎,杖於朝堂,皎,官登三品,奈何以皀隷待之?事往不可及已,豈宜復蹈前失。玄宗深以爲然,古事旣如此,近例又如許,今此世華之罪,有難全宥,則略施警責,似或合宜。臣見事苦遲,日昨登對,未及陳稟,玆敢以文字仰瀆,伏乞裁處焉。取進止。答曰,省箚具悉。卿箚辭誠然,廣州府尹,使之推考。
左副承旨朴世堅疏曰,伏以螻蟻微臣,濫廁近列,殫竭奔走,豈非所願,第以稟性虛薄,憊劣已甚。出入之際,衆所目覩,臣旣常自憫憚,人亦無不嗟矜,而尸祿叨榮,罪合萬殞。越自去月念後,積感添苦,此時言病,亦甚惶蹙,淺默趑趄,已多日矣。眞元漸損,痰火漸盛,胸膈痞結,精神眩亂,一日之間,升降無常,心動驚悸,則昏跌移時,四肢厥冷,則振掉不定,種種宿患,交侵迭作,而連日入直院中,感傷卒劇,肩背寒凜,如灑冷水,喘息煩急,憫塞昏仆,全廢食飮,已至累日。苶然委頓,性命危綴,臣之癃羸至此,旣非日月之積,而卽令症患,決無强力趨走之勢,況此喉舌重地,尤不可一日曠務。伏乞天地父母,俯賜矜察,遞臣職名,俾免癏曠之辜,公私幸甚,無任云云。踏啓字。
巳時,上御養心閤,還下去箋文差使員,引見。入侍,德源府使李必馨,谷山府使羅八紀,平海郡守朴材,甑山縣令黃道光,開城敎授金嶷,尼山縣監安重,沙斤察訪朴世圭,桃源察訪尹掞,景陽察訪李泳,同副承旨鄭晳,假注書任堂,記注官吳得天,記事官睦昌明。李必馨,伏于前。上曰,曾經何官耶?必馨曰,已經平海·海美·慈山·中和·明川等郡也。上曰,爾之出身,何榜耶?必馨曰,幸忝於乙酉別試也。上曰,何年赴此任耶?對曰,辛亥九月,赴于任所。上曰,庚辛兩年,極爲凶荒,何以過之?必馨曰,辛亥之凶歉,尤甚於庚戌,上年賑政,小臣非不盡心爲之,而死於癘疫者,多矣。上曰,死者幾何?必馨曰,以軍額考閱,則死者,幾至於五分之一。上曰,上年農事,何如?爾郡,今夏將爲賑救乎?必馨曰,似不爲之。小臣之邑,則田多而畓少,上年六月,幸得甘霔,故西成,稍勝於他邑。上曰,爾邑無弊瘼耶?必馨曰,上年還上,一依朝家定式畢捧,而其中各衙門還上所食之民,或無田土者,或無一族者,徵捧極難。上曰,近來守令,以虛錄爲能事耳。必馨曰,前因朝家之命,査覈,則小臣之邑,只有太七十餘石而已。前未收還上,則幾盡畢捧,而虛錄則不多矣。上曰,値此振古所無之飢饉,字牧之責,尤難不可不善爲之。必馨曰,小臣之邑,以兼營將,連値凶歉,不得巡歷矣。上年因朝家分付,一番巡歷,而軍額之死亡者,幾盡充定矣。且本道火藥鐵丸等物,官家旣無所儲,軍士,亦難自辦,脫有不虞,則事極可悶。上曰,與本道監司,料理爲之,可也。必馨曰,謹奉聖敎。且鳥銃,則他道皆恒習,而南道之規,則常時莊蓄於官家,而只於習戰之時,出給,故軍士不爲習熟。渠等手不知所放,臣雖欲豫附於軍士等處,而或云軍器重大,不可付之於渠輩,以是爲難耳。上曰,視其形勢,與監司兵使,相議爲之,可也。羅八紀,伏于前。上曰,履歷何官耶?八紀曰,已經藍浦·濟州判官,熙川等郡也。上曰,爾之出身,何榜?對曰,幸忝於辛卯別試。上曰,何年赴此任也。對曰,己酉八月,赴任所。上曰,庚辛兩年,何以過之而賑救,何如?飢民幾何?八紀曰,飢民一百八十餘名。上曰,地狹而然歟?何其飢民之小也?八紀曰,此外移來移去之民,亦皆賑之,而其民則不在於此數。上曰,海西農事,稍勝於他道云耶?鄭晳曰,然。八紀曰,臣有所陳達矣。本府境內十二面中,十一面,則監營屯田,處處有之,而屯田入作之民,則自本官不得差役,勅使時人夫之役,極其浩多,而屯民則無一名調發,至於諸色軍兵歲抄時,閑丁可合者,非不有之,而亦不得下手,此爲本府之大弊矣。上曰,言于該曹,如可變通,則變通可也。上曰,値此大侵,本土之流民,必多,務令勞來安集。朴材,伏于前。上曰,爾之履歷何官?對曰,已經宣傳官·都摠都事及經歷·訓鍊僉正也。上曰,出身於何榜?對曰,幸忝於丁酉式年也。上曰,何年赴此任也?對曰,庚戌八月,赴任所。上曰,兩年飢荒,何以過之?材曰,前春賑救,小臣百般料理爲之,蓋一邑之境,落種之數,只六十餘石也。民不料生,故僅僅賑濟矣。然而上年稍勝,是亦幸耳。上曰,爾邑有何弊瘼?材曰,邑小而別無大段弊端,第江原道各朔進上上來之時,厥價容入米,例用十六斗,而此外亦有添入之米斗,故民甚疾苦,頃日因朝家査問,皆已枚報耳。上曰,已見監司之啓聞,而知之矣。上曰,兩年飢荒,無處無之,爾其安集流民,開闢田野,可也。黃道光,伏于前。上曰,爾之履歷何官?對曰,已經□曹佐郞,天安郡守也。上曰,何年赴此任也?對曰,己酉七月,到任所。上曰,關西,上年稍勝云。爾邑,亦何如耶?道光曰,兩年之失稔,無處不然,別無異同,而以其賑救之數,見之,則元居飢民百餘人,流民亦百餘人。上曰,死亡幾何?道光曰,移來移去之民,雖未知死亡之幾名,而元居民死者,則只三名耳。上曰,爾邑有何弊瘼?道光曰,臣之邑,地偏民少,東西二十里,南北三十里,田結千餘結,居民千餘戶。近年八道,皆凶荒,而甑山兩年免凶,故貢賦畢納,民無逋欠,而別無大段弊瘼矣。上曰,守令之責,以開闢田野,爲急務,爾其善爲勸諭,可也。金嶷,伏于前。上曰,爾之履歷何官?對曰,小臣之所經者,不過察訪·敎授也。上曰,出身於何榜耶?對曰,幸忝於壬午式年也。上曰,爾職之所掌何事?對曰,只掌儒生通讀及朔望焚香而已,無他職任。鄭晳曰,外方敎授,皆已革罷,而獨於松都,仍存耳。上曰,人材之盛,與京何如?嶷曰,有些少儒生,而値歲連凶,不遑於儒業矣。安重,伏于前。上曰,履歷何官?對曰,已經陵參奉·廣興奉事·尙衣直長·□曹佐郞等官也。上曰,何年赴此任耶?對曰,上年正月,赴于任所。上曰,上年之賑政,與辛亥何如?重曰,賑粥不實,故如臣之邑,則無田土丐乞之民,使之食粥,此外飢民,則分給乾糧及還上,待秋收捧。上曰,水災何如?重曰,水災雖甚,而高處則或有不棄之處矣。上曰,爾邑,左道耶,右道耶?重曰,右道也。上曰,御使抄來之中,入於何等耶?重曰,臣邑之東北面,稍實,故不入於尤甚中矣。上曰,有何弊瘼?重曰,朝家十分軫念,別無大段之弊矣。上曰,纔下農作申飭之令矣,厥後民無務本之事耶?須善勸課,且三南兩年之凶,流民甚多亦爲勞來,可也。重曰,臣有所陳達矣,小臣之邑,軍額之新充者,卽今納布,而殘民處,徵出甚難。新入者,或經一年徵之,似好矣。所見如此,故敢達。朴世圭伏于前。上曰,履歷何官耶?對曰,已經哨官·歸厚別提·廣興司宰·東部主簿也。上曰,爾之出身何榜?對曰,辛卯別試,幸得參矣。上曰,何年赴此任耶?對曰,上年九月,赴任所。上曰,近來各驛,皆凋弊,爾驛何如?世圭曰,小臣之驛,殊甚殘弊,兩年驛卒驛馬,太半死之矣。上曰,不喂而然耶?世圭曰,或殺食而然矣。上曰,近日則何如?世圭曰,庚辛兩年之餘毒尙存,不免於飢寒矣。上曰,流亡驛卒,務令安集。世圭曰,蓋土薄,故流亡者甚多矣。上曰,爾驛驛馬,幾匹耶?世圭曰,上·中·下百餘匹也。上曰,所謂上等馬何如?世圭曰,上等則頗好矣。上曰,馬位田,分等給之耶?世圭曰,分等給之耳。上曰,使行則用何等驛馬耶?世圭曰,上等馬也。尹掞伏于前。上曰,履歷何官耶?對曰,曾經繕工監役,而厥後無職耳。上曰,何年得此官乎?對曰,辛亥臘月爲之。上曰,京畿六驛耶?掞曰,巨驛三,小驛亦三。上曰,爾驛實耶?掞曰,六驛中最殘也。上曰,自經飢饉之後,人馬不傷乎?掞曰,因朝家軫念,僅僅保存耳。第丁未年間,自國家特出數百石之穀,賑給驛卒,而是年本道監司,啓聞蕩滌矣,上年南漢·江都移轉之穀,只捧三分之二,而前監司,以勿捧啓聞,故未及收捧,致令有未收之弊,六驛下卒之所望,唯在於一依丁未年蕩滌之例矣。上曰,爾驛之馬,幾匹耶?掞曰,三十四匹。上曰,驛卒之死亡流散者,幾何?掞曰,太半流散。上曰,務令安集,可也。李泳伏于前。上曰,履歷何官耶。對曰,曾經恭陵參奉矣。上曰,何年得此官乎。對曰,辛亥正月爲之。上曰,本驛何如。而湖南之驛幾何?泳曰,六驛中,臣之驛,則甚爲殘弊矣。上曰,驛卒之死亡流散者,幾何。泳曰,專賴道臣之顧恤,流亡則不多,而但死於癘疫者,甚多矣。上曰,爾驛之馬,幾匹耶?泳曰,缺匹。上曰,流亡者,稍小云,務爲蘇復,可也。鄭晳曰,已遞該官推考。以該房承旨李觀徵啓辭發落未下之故,尙不得擧行矣。上曰,其推考,還收可也。鄭晳又曰,該官推考,旣命還收,則律官囚推事,仍爲擧行乎?上曰,不可獨施罪罰,亦一體爲之。遂罷出。燼餘
上在昌德宮。停常參·經筵。
夜一更,月犯五車東南星。自二更至五更,巽方,有氣如火光。
姜栢年啓曰,明日爲政事命下,而明日,卽顯陵改莎草正日也,自前與陵寢修改日相値,則有頉稟之例,明日爲政,何以爲之?敢稟。傳曰,明明日爲之。
備忘記,傳于李觀徵曰,史官一員待命,騎馬三匹立之。
備忘記傳于鄭晳曰,明惠公主駙馬,定於參知申最之子,言于該府。燼餘
上在昌德宮。停常參·經筵。
下直,於蘭萬戶金邦寶。
藥房副提調姜栢年啓曰,伏未審夜來,聖體調攝,若何,臂疼之候,亦漸有差復之效乎?臣無任憂慮,敢來問安。答曰,知道。勿爲間日問安。
鄭晳,以戶曹言啓曰,災傷差錯守令決杖中,廣州府尹李世華,因大臣陳箚,推考事,命下矣。別單中改付標以入之意,敢啓。傳曰,知道。
備忘記,噫,前參贊宋浚吉之於先朝,恩禮眷待,夐出千古,至於寡昧,自在春宮,訓誨之功,不啻若甘盤而已,情義之密,亦豈曰淺尠也哉?到今追思,念切之意,感傷之懷,不能自已,其令該曹,贈議政,以表予意。
備忘記,傳于吳斗寅曰,前判書南龍翼,前參判洪處大敍用。
司諫宋昌,正言洪萬鍾啓曰,請梁濟臣·尹完等,依該府奏當,按律處置。措辭見上答曰,不允。燼餘
上在昌德宮。停常參·經筵。
下直,吉州牧使鄭始成,鳳山郡守李惟馨,禮安縣監申厚載。
鄭晳啓曰,假注書任堂,家有可疑之疾,不可出入於近密之地,今姑改差,他假注書差出,使之察任,何如?傳曰,允。
以李聃命爲假注書。
鄭晳,以都摠府言啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。
又以都摠府言啓曰,副摠管李弘淵,刑曹坐起進去晝仕,請出標信。傳曰,知道。
以兵曹年例邊將應薦不薦單子,傳于李觀徵曰,濟州牧使金興運,則全羅監司狀啓中,有頉啓之言,而何以混入於不薦人員中耶?
鄭晳,以兵曹言啓曰,堂上以上人員,父母年七十者,依戊申例,食物題給事,傳敎矣。曾經營將以上,其父母年七十以上之人,依戊申前例,抄出書啓,而在外人中,不知其父名母姓及年歲者,則行會各其所在處,令道臣査問啓聞,以爲一體擧行之地,何如?傳曰,允。
又以兵曹言啓曰,年例邊將應薦不薦人員察處事,命下矣,依前例除在外老病,應薦不薦人員,抄出書入,推考,何如?傳曰,允。
有政。
吏批,判書李尙眞進,參判洪處亮疏批未下,參議李翊相式暇,右承旨吳斗寅進。
兵批,判書金萬基進,參判鄭榏進,參議金禹錫進,右副承旨李觀徵進。
吏批啓曰,判義禁,今當差出,而從一品中,無以備三望,不得已二員擬入之意,敢啓。傳曰,知道。又啓曰,大司憲,今當差出,而擬望之人,乏少,承旨竝擬,何如?傳曰,允。
以申晸爲同副承旨,朴泰尙爲正言,閔鼎重爲禮曹判書,南龍翼爲工曹判書,金壽興爲判義禁,金萬基爲內醫提調,閔熙爲知義禁,兪櫶爲奉常正,尹深爲兵曹正郞,任允錫爲司評,李尙翼爲禮曹正郞,權斗紀爲承文著作,安如石爲承文正字,南龍翼爲校書提調,完興君李克善,以年九十超資憲。閔熙爲典設提調,駙馬申鎭華,尉號東原·平原·平川,傳于吏批曰,申鎭華,改以堯卿,尉號東安,東安尉申堯卿,今授明德,崔後衡·郭世翼爲直講,柳命天爲禮曹佐郞,睦天來爲章陵參奉,柳以升爲禁府都事,李徽祚爲司䆃正,盧三鑑爲典籍,尹震雄·鄭鎰爲假引儀,張世良爲南學敎授,任以道爲中學敎授,李希楙爲東學敎授,柳時蕃爲奉常主簿,權斗紀爲奉常直長,崔寬爲兵曹參知,李基稷爲工曹正郞,朴世堂爲校理,金蘊爲兼養賢主簿,魚震翼爲司藝,鄭載禧·洪萬鍾·趙遠期·鄭維岳·李時橝·權愈·金世鼎·權瑎·宋光璧·李宇鼎·成爲兼春秋,姜栢年爲大司憲,權尙任爲校書副正字,洪處大爲都承旨,李嵇爲左承旨。
兵批,以李泰英·李益昌·趙䃏爲五衛將,李萬枝爲公山營將,韓碩良爲都摠經歷,韓世弼爲訓鍊僉正,鄭興胄爲武兼宣傳官,李珹爲部將,閔熙爲都摠管,南龍翼爲知事,洪處大爲同知,朴世堅爲僉知,尹深·崔沆·趙搏爲副司直,李濡·元義山爲副司果。
李觀徵啓曰,同副承旨除授之日,趁卽肅拜,乃是舊規,而新除授同副承旨申晸,累度催促,日晩不爲入來,有違廳規,殊涉未便,卽爲牌招,使之察任,何如?傳曰,允。
吳斗寅啓曰,左承旨孟胄瑞,卽新除授都承旨洪處大同姓三寸姪女夫也,法當相避,何以爲之?敢稟。傳曰,然則遞差。
又啓曰,新除授左承旨李嵇,卽同副承旨申晸同生妹夫也,法當相避,何以爲之?敢稟。傳曰,新差承旨,改差。
又以弘文館言啓曰,新除授校理朴世堂,時在京畿楊州地,經筵入番事緊,請斯速乘馹上來事,下諭。傳曰,允。
鄭晳,以兵曹言啓曰,以兵曹年例,邊將應薦不薦單子,傳曰,濟州牧使金興運,則全羅監司狀啓中,有頉啓之言,而何以混入於不薦中耶事,傳敎矣。各處邊將可合人薦擧單子,啓下本曹,而濟州牧使金興運薦單,不在其中,故依例抄出請推矣。今承下敎,問于吏曹,則本道監司,以金興運,守令邊將薦擧單子,時未出來事,具由馳啓,本月初三日,啓下吏曹,而吏曹,未及移送本曹,以致抄入於不薦之中,濟州牧使金興運單子中,付標拔去之意,敢啓。傳曰,知道。
又以戶曹言啓曰,今二月初六日還下去差使員引見時,谷山府使羅八紀所啓,本府境內十二面中,十一面,則監營屯田,處處有之,而屯內入作之民,則自本官不得差役,勅使時人夫之役,極甚浩多,而屯民,則無一名調發,至於諸色軍兵歲抄時,閑丁可合者,非不有之,而亦不得下手,此爲本府之大弊矣。上曰,言于該曹,如可變通,則變通可也事,傳敎矣。本道監營屯田之弊,人多言之,自備局方有査問變通之擧矣。本府境內十二面中,十一面,則皆有監營屯田云,本府形勢之難堪,誠如所啓辭緣,屯田居民,常時則雖不得依凡民例差役,如勅使時大役,則一體出用,小無不可,以此分付本道,使之着實擧行,以爲殘邑支保之地,閑丁一款,令廟堂稟處,何如?傳曰,允。
司諫宋昌啓曰,請梁濟臣,尹完等,依該府奏當,按律處置。措辭上同安東府使朴贄,從前鄙瑣之狀,爲人所嗤點,久矣,及被重䮕,猶不知恥,冒赴雄府,不思謹愼,率蓄隣邑之婢,所言皆從,政令之間,多有可駭之事,如此之人,不可仍置是任,重貽民弊,安東府使朴贄,請命罷職。答曰,不允。
左尹權堣疏曰,伏以臣,謀身不臧,不容於朝,郊居十年,謝絶世事,不意今者,恩命出於久廢之餘,驚惶殞越,感泪自零,顧臣情勢之難安,有不暇言,而年踰六十,衰敗已極,加以脚病甚重,不能運步,以此情勢病勢,更無造朝陳力之望,不得不籲呼於天地父母之下。伏乞聖明,憐臣之情,察臣之病,遞改職名,以便公私,不勝幸甚云云。答曰,省疏具悉。卿不必固辭,勿辭從速察職。
吏曹參判洪處亮疏曰,伏以臣猥將悶迫之懇,仰籲於仁覆之下,日月之明,猶有所未燭,不卽允許,反以不必固辭,勿辭察職,爲敎,感激徊徨之餘,進退路窮,若隕淵谷,自惟辭不達意,誠微格天,三單一疏,濫蒙格外之恩,其在分義,固當斷不他顧,顚倒出仕,而第所難强者,筋力,所難醫者,膏盲,舊患痰喘諸病之外,又自前月望間,外感彌留,仍成內傷之症,寒熱有時交侵,虛汗長流不止。食飮,又從以失味,數匙强喫之飯,輒冒於胸膈,咳逆隨之,良久乃定,不得已間以粥飮,流下,元氣,由是而益敗,形神,漸至於枯瘁,夜則咳嗽之作一倍增劇,背不貼席,倚壁達朝,四肢百骸,無處不痛,治療之方,靡所不至,痞膈之患,少無所減,更尋生路,有不可期。仍竊伏念,自上積年違豫之餘,乃有朝參之盛擧,在庭臣僚,莫不歡忭,以一望淸光,爲幸也哉?臣雖病昏,秉彝之天,猶且未泯,苟有一分自力之地,豈敢晏然在家,坐致召牌之降,而自速違慢之誅哉?到此地頭,罪戾益積,而萬死猶輕,凡人疾痛之極,必呼天呼父母者,乃其衷情所發,自不得不爾,伏願天地父母,曲垂生成之恩,將臣本職及兼帶同知經筵世子右副賓客等任,爲先遞改,專意調治,以延時月之命,千萬幸甚,臣無任祈懇激切屛營之至,謹昧死以聞。答曰,省疏具悉。卿其勿爲固辭,從速察職。燼餘
上在昌德宮。停常參·經筵。
有政。吳斗寅啓曰,吏曹郞廳來言,承旨有闕,政事,何以爲之?敢稟。傳曰,當日爲之。
吏批,判書李尙眞進,參判洪處亮呈辭受由,參議李翊相式暇,左承旨吳斗寅進。兵批,判書金萬基藥房進,參判鄭榏病,參議金禹錫進,參知崔寬未肅拜,右副承旨申晸進。
以李濡爲兵曹佐郞,姜栢年爲平市提調,南龍翼爲瓦署提調,洪處亮爲內贍提調,閔熙爲司圃提調,柳椐爲承旨,以禮曹參議望單子還下。傳曰,李嵇仍任,以孟胄瑞·李嵇爲副護軍,前司果金梓,軍官高擎天,前判官洪敍箕,今加折衝,捕賊。
鄭晳,以都摠府言啓曰,副摠管李弘淵,刑曹坐起進去晝仕,請出標信。傳曰,知道。
李觀徵啓曰,假注書李聃命,時無職名,依例付軍職冠帶常仕,何如?傳曰,允。傳于李觀徵曰,水原府使金益勳,引見。
吳斗寅,以戶曹言啓曰,今二月初三日大臣·備局堂上引見時,執義鄭載禧所啓,覆審有頉守令,四十員以上,有拿推之命矣,前日京畿水使閔震益,以七十負,只罷其職,朝家施罰之道,不宜異同,請前京畿水使閔震益,亦爲一體拿推。上曰,令該曹結數相考後,稟處事,傳敎矣。更考京畿都事權愈當初狀啓,則喬桐府被災畓七十二負,諉之事目之晩到,且以一條禾六七粒成熟之故,以元無災處,馳報,恬不致意,以實懸錄云,以此觀之,則當入於四十負以上差錯中矣,敢啓。傳曰,一體拿問。
又以戶曹言啓曰,各道錢穀,御覽會計,當於今日,啓請修正以入,而慶尙·咸鏡兩道會計,期限已過,尙不上送,忠淸道,則以旱田給災,退後擧行之故,未及磨鍊,論移本曹矣。慶尙·咸鏡兩道監司,姑先推考,御覽會計,則更待各道會計上來後,啓請之意,敢啓。傳曰,知道。
以全羅道進士崔晟等上疏。傳于申晸曰,下該曹。
右邊捕盜從事官,安汝度啓下。
柳椐,以禮曹言啓曰,咸鏡道各陵奉審有頉啓本中,濬源殿正殿之下,泛然以龜墻·女瓦·龍頭破無懸錄,不爲區別於殿上所築,故循例只行告由祭,磨鍊啓下矣。招致匠人詳問,則龜墻·龍頭,正殿上所排云,然則殿上修改之時,不可無移還安之擧,移還安祭一款,元粘目中添入付標之意,敢啓。傳曰,知道。
又以禮曹言啓曰,新除授本曹判書閔鼎重,時在忠淸道忠州地,乘馹上來事,下諭,何如?傳曰,允。
司諫宋昌啓曰,請梁濟臣·尹完等,依該府奏當,按律處置。請安東府使朴贄罷職,措辭竝見上。新除授正言朴泰尙,請斯速乘馹上來事。答曰,不允。罷職事及下諭事,依啓。
未時,太白見於巳地。夜三更,白雲一道如氣,起自西方天際,直指巽方,長數十餘尺,廣尺許,漸進坤方,移時乃滅。
大司憲姜栢年疏曰,伏以臣,衰朽已極,癃病兼深,而夙夜之任,辭不獲命,黽勉供仕,幾至四朔,冒寒積傷,筋力澌憊,自分朝夕缺久矣。再昨曉頭,卒得中寒之症,關膈痞塞,四肢厥冷,幾不能運動,而適於其日,藥房問安,無他進參之員,强疾趨詣,及至闕下,則忽然昏倒,精神顚錯,喘喘然垂絶之狀,見之者莫不危之,左扶右掖,僅僅舁歸,控瀝之章,未及登徹,新除恩命,遽下此際,臣誠惶隕,罔知攸措,所患之症,一向危劇,委席奄奄,人鬼未分,以此病勢,無望自力,伏願聖慈,俯察危懇,將臣本職及兼帶春秋提學等任,亟賜一倂恩遞,俾得就閑調治,以延螻蟻須臾之命,無任幸甚云云。答曰,省疏具悉。卿其勿辭,調理察職。
巳時,上御養心閤,水原府使金益勳引見,入侍。左副承旨李觀徵,假注書李聃命,記事官申善溫·睦昌明。上顧益勳曰,進。上曰,水原,畿輔重鎭也,今雖未往,或有可言者乎?益勳對曰,臣姑未往矣,雖有所聞,旣未親見,何敢輕達,而惟是牧民御衆,守令之職也,赴任之後,軍事則當稟主將,民情則當報監司,而爲之矣。第臣愚慮,旣有軍政,則不可無賞罰,罰則有刑杖可施,而至於賞,則無可施之物,雖欲激勸,其勢末由矣。上曰,軍兵,前則數多,而今減之者,欲其精也,今若小而又雜,則尤爲無實,反不如前日數多時,老弱相雜之爲虛疏也,爾其念哉?益勳曰,庚戌辛亥年間缺三四字故之數,殆至數百名,故雖有代定,連續有闕,自然不實云,臣下去之後,當如上敎,俾無相雜之弊,而往觀而後,可以缺耳。上曰,爾年今幾何?對曰,已未生,今年五十五歲矣。上曰,前於溫幸時觀之,京畿固然,而水原缺農作尤不實,頗不如南方矣。益勳曰,臣往來南中時,常見其缺聖敎矣,意者,土薄而民貧,不能深耕之致也。上曰,朝家纔已申飭,務農之政,而爲守令者,缺着實者耶?古人亦曰,深耕易耨。益勳曰,傳敎如是,敢不盡力,而民多逃亡,土甚磽瘠,故農政自古不實矣。觀徵曰,水原水田,甚無,大抵地高故也。上曰,雖風殘之日,其地,則必風矣。益勳曰,故延陽府院君李時白,曾任水原矣,臣嘗聞於其家子弟,其時軍士皆精,且有賞給,故至於試射放砲時,軍皆樂赴,不以爲苦,其後,則無賞之故,軍情解體,服色漸至無形云矣。觀徵曰,水原軍士,可至五千,而猶無賞給之物,此豈治兵之道乎?我國諸鎭中,惟平安兵營,號稱缺而可賞之儲,猶甚略略矣。仍退出。燼餘
上在昌德宮。停常參·經筵。
下直,全羅兵使申命全,南陽縣監金世鼎。
吳斗寅啓曰,來十五日專經文臣殿講日次,取稟。
鄭晳,以都摠府言啓曰,副摠管李弘淵,刑曹坐起進去晝仕,請出標信。傳曰,知道。
傳于柳椐曰,全羅兵使申命全,引見。
柳椐,以禮曹言啓曰,咸鏡道各陵奉審看役時,或有文移酬應之事,則不可無印信,奉使印信一顆,依例賚給,石物奉審之時,亦不可無事知匠人,石手一名,亦爲帶去之意,敢啓。傳曰,知道。
又以禮曹言啓曰,幼學申瑞華,申啓華等呈狀內,瑞華,則壬子式年監試試所初試入格,啓華,則四學合製初試入格矣。同生弟東安尉之名,旣以堯卿,改付標以下,兄弟之名,不可異同,瑞華,則以俊卿改名,啓華,則以明卿改名云,申瑞華·申啓華等入格榜目中,改付標以入之意,敢啓。傳曰,知道。
又以禮曹言啓曰,畿內各陵丁字閣改造時,皆有上樑文,取考前例,咸興諸陵丁字閣改建時,無上樑文撰出之事矣。今番則別爲定奪,本曹堂上郞廳,進去監董,上樑文一款,何以爲之?敢稟。傳曰,今則亦爲撰出。
申晸,以義禁府言啓曰,以丁烱元情,成鈛處,捧招粘目,前以加刑啓下,而今乃上裁,稟啓。不察,甚矣。當該堂上,竝推考,此公事出給事,傳敎矣。頃日之坐,來參堂上,只是二員,而知義禁張善瀓,方帶藥房提調,故成鈛加刑,丁烱刑推,不得爲之意,旣已啓達矣。今日之坐,依前判付,竝爲刑推,而成鈛招內辭緣,待判義禁出仕後,稟啓之意,敢啓。傳曰,知道。
司諫宋昌啓曰,請梁濟臣·尹完等,依該府奏當,按律處置。措辭上同答曰,不允。
未時,日暈。太白,見於巳地。夜四更,月暈。
鄭晳啓曰,以注書李沆加土呈辭,傳曰,纔以啓請差出,而此呈辭,何以捧入耶事,傳敎矣。李沆,欲趁寒食,往省其父墳,當卽還來,往還不過數日,故相議捧入矣。今承下敎,不勝惶恐,此呈辭,還出給之意,敢啓。傳曰,知道。
巳時,上御養心閤,全羅兵使申命全引見時,同副承旨柳椐,假注書李聃命,記事官申善溫·睦昌明入侍。上問命全曰,曾前履歷何處耶?命全曰,臣出六品後,爲慶尙左水營虞候,嘉山郡守,尙州·公州兩營將等職矣。上曰,何時出身?命全曰,辛卯別試出身也。上曰,今年春操,亦爲停止,只令兵使與營將,待秋當爲一番巡歷,而聞慶尙道,有一營將巡歷時,但使軍人,試放三銃而罷去,其無實,甚矣。朝家定式之外,雖未有所加,一年一番之事,寧若是疏歇乎?各別留意,務爲着實,可也。命全曰,兵使所任,只是軍務,何敢不盡心,而一自庚戌辛亥凶年之後,凡干軍務,一皆停罷,故近來兵使之自到任至遞易者,於軍兵一事,皆不知爲何事而歸之,臣常悶焉,脫有緩急,軍務如此,何以有爲?前頭人事,雖難豫度,自朝家各別分付,然後似可爲也。上曰,近來武將之爲閫帥者,便自舍其武藝,而廢之不習,是誠不思也,本才,不可忘也。命全曰,武士之職分,何事,而敢忘弓馬之才乎?上曰,年紀幾何?對曰,壬申生,今年四十二歲矣。上曰,全羅道則一兵使,慶尙道則有兩兵使,全羅兵使所摠兵額,與慶尙兵使,孰爲多耶?命全曰,嶺南雖大,而二分,湖西自合爲一營,故湖西兵額,頗多於嶺南一兵使之所摠云矣。遂罷出。燼餘
禮曹啓曰,咸鏡道各陵奉審看役時,或有文移酬應之事,則不可無印信,奉使印信一顆,依例賚去,石物看審之時,亦不可無事知匠人,石手一名,亦爲帶去之意,敢啓。傳曰,知道。禮曹謄錄□此條疊
上在昌德宮。停常參·經筵。
下直,驪州牧使慶㝡,潭陽府使權世經,渭源郡守韓柱。
藥房都提調金壽恒,提調金萬基,左承旨吳斗寅啓曰,春寒尙峭,伏未審數日來,聖體,若何,臂疼之候,更無發作之患乎?臣等,憂慮未弛,敢來問安。答曰,知道。時未快愈矣。
鄭晳,以都摠府言啓曰,副摠管李弘淵,刑曹坐起進去晝仕,請出標信。傳曰,知道。
吳斗寅,以弘文館言啓曰,本館上番臣金萬重,以漢學兼敎授,司譯院坐起晝仕出去之意,敢啓。傳曰,知道。
又以承文院官員,以都提調意啓曰,前博士權瑍·李萬封,前著作安錫圭·鄭徵,權知副正字李善源·兪命鼎·金斗明·林泳侑,在罷散中,依前例隷習官啓下,付軍職冠帶常仕,何如?傳曰,允。
申晸,以尙衣院官員,以都提調意啓曰,忠淸道巡審御史別單,據備局覆啓缺査處事,允下矣。永同本院婢子十六口,元貢未除缺去核綿花五十斤,去來已久,每匹綿花三斤二兩,不至缺但本縣爲然,且所謂作紙池,各司亦無元貢,除出缺故本院,亦依他司奴婢貢木上納時,每匹白紙二張缺各該掌官員,一依恒式,捧上遵用,無過二十卷之例,則缺無陳省無尺文,爲執言之資,有此規外濫訴之擧,未知其由自本院,元無別樣査出之事,缺書啓及備局回啓,旣有下吏輩中間弄奸缺則臣等,缺難免尸素之譏,惶恐敢啓。傳曰,知道。
又以戶曹言啓曰,今癸丑年年例守令薦,應薦不薦人。缺別單書入,而法典,東西班二品以上應薦,則全羅左水使元相,右水使閔暹,俱非應薦,元相等薦單子二張,竝爲拔去之意,敢啓。傳曰,知道。
又以禮曹言啓曰,去正月二十八日大臣·備局堂上引見時,禮判書鄭知和所啓,頃見泰陵參奉所報,則本陵香炭山所封水落山四標內,有偸葬者云,故卽令楊州牧使摘奸,則百餘年前士大夫入葬者,多至一百四十餘處,而大槪此山,乃康·泰陵至近之處,而香炭所封,周廻三十餘里,故自前禁山爲難,而此人,則買田入葬,似不可掘出,自今以後,入葬之類,依奉常寺·司饔院例,嚴加禁斷事,欲爲定式矣。上曰,此事何如?左議政金壽恒曰,國無紀綱,公家柴場,亦不可入葬,況此香炭所封,是何等重地,偸葬之類,以法論之,則當掘出,而或不無紛擾之患,自今定式禁斷,宜當矣。上曰,殊甚未安,非但此陵而已,各陵香炭山新舊入葬處,禮曹,別遣郞廳,一一摘奸後,更爲稟定,可也事,傳敎矣。各陵香炭山置簿所報,今已齊到,當爲本曹郞廳分遣,則香炭山所封,各邑摘發,而蓋香炭山四標內,入葬有標石者,則考其年月,可辨新舊,而無標石塚墓,不但新舊之難辨,且以廣遠山麓,郞廳一員,勢難詳査,令地方官及各陵參奉,一時進去,眼同巡審摘奸,宜當,以此分付,何如?傳曰,俾無虛疏之弊。
傳于鄭晳曰,唐柚子進上,旣已來到該曹,該院,卽爲分付。
以禮曹唐柚子薦新草記,傳于鄭晳曰,啓下擧行條件,不爲詳察耶?與柚子薦新例,有異,此草記,還出給。
正言朴泰尙啓曰,庸陋如臣,濫被鴻造,前後忝竊,襪線靡效,觸事昏錯,屢招顚跲,反己省衍,恒切愧恧于中矣。天鑑未燭,謬恩復加,而臣適往鄕廬,省掃母墳,再昨入城,始知有新除之命,繼下乘馹之召,臣誠惶隕感激,無地措躬,分義所在,當卽秪謝,而第臣前任憲職,擬律失當,至有改勘之擧,雖蒙聖明曲貸,不施郵罰,而悚惕竢命,不敢輒陳,情勢悶蹙,進退狼狽,趑趄經宿,今始出肅,臣之怠慢,亦已甚矣。臣旣奉職無狀,致勤嚴敎,重以帶職下鄕,稽謝恩命,安有犯分若此,而尙容叨冒諫席乎?況伏聞推考還收之命,旣入擧行條件,而未及啓下之前,揆以體例,決不可冒昧就列,請命鐫罷臣職。答曰,勿辭。
柳椐啓曰,正言朴泰尙,再啓煩瀆,退待物論矣。傳曰,知道。
司諫宋昌,正言洪萬鍾啓曰,梁濟臣等事,同昨日啓,承宣之任,職親地密,苟非人望所與,莫宜居之,新除授同副承旨柳椐,曾任臺職,遇事規避,見棄於公論,久矣。驟授邇列,殊甚無漸,除目之下,物情未愜,同副承旨柳椐,請命遞差,正言朴泰尙,引嫌而退,帶職下鄕,旣是近畿,則不爲許遞,已成規例,推考之命,旋卽還收,則未及啓下,不必爲嫌,請正言朴泰尙出仕。答曰,不允。出仕事,依啓。
執義鄭載禧,掌令成虎徵,持平李堂揆·安垕啓曰,晉州牧使金厦樑,本來貪猾,老而益甚,及授本職,專事肥己,家旣不遠,且有舡便,官儲已竭,害及殘氓。上年還上分給之時,除出元穀,潛爲運置於厥家,及其報,公然濫徵於民間,取其贏餘,以充其數,其他種種可駭之事,不一而足,如此之人,不可仍置其任,益肆其侵虐窮民,請晉州牧使金厦樑,罷職不敍。慈山郡守趙相周,爲人鄙悖,素無行檢,遍奸邑婢,請囑公行,可駭可愕之事,已不可言,至於本郡品官之女,以啓覆罪人,囚在獄中,而每於昏夜之間,引入衙內,留置經宿,醜聲傳播,一道之人,無人唾罵,如此之人,不可一日廁在衣冠之列,請慈山郡守趙相周,削去仕版。答曰,竝拿問而處之。
以儒生殿講日次取稟事。傳于申晸曰,停。
卯時,日暈左珥。巳時酉時,日暈。
弘文館校理李奎齡疏曰,伏以臣母,年衰氣虛,痼疾已深,少有感傷,症輒危重,一月之內,病日常多,而自今月初一日,又觸外感,缺百體俱痛,痛勢漸劇,咳喘達夜,飮啖亦廢,缺無期,人子煎迫之情,何可勝言?臣於此時,決難離親,而況臣所叨之職,係是經幄,亦不可累日虛缺四五字之罪,臣之情事,萬分悶迫,不得不猥將危懇,仰瀆於天地父母之前,伏乞聖慈,諒臣至情,遞臣職名,俾得安意救護,以便公私,不勝幸甚云云。答曰,省疏具悉。爾其勿辭,救護母病。
行都承旨洪處大上疏,伏以負罪愚臣,特蒙鴻造,缺新命繼下,臣是何人,叨此異數,惝怳震悖,不知置身之所也。臣本庸陋,百無一能,前後添竊,無非不似,尋常愧懼,若無所容,況此知申之任,乃是一院之長,地望甚隆,責任亦重,決非如臣駑劣,所可承當。今若不量愚分,從他譏議,冒據首席,終至僨敗,則臣之狼狽,雖不足恤,而羞辱名器,爲如何哉?自古人臣之辭避爵位,固非一道,或有才稱職,而循例退讓者,或有實不堪任而至誠祈免者,今臣所辭,實出於無可稱之才,而有不堪之實,此臣之所以縮伏回遑,不敢承命者也。伏乞聖慈,俯諒危悃,亟許遞改,以便公私,不勝幸甚云云。答曰,省疏具悉。卿其勿辭,從速察職。
忠淸道忠州居幼學柳道齊上疏。大槪,伏以臣,曾於異姓五寸叔故水使具鏊家,伏見先王御筆,十襲珍莊,以爲傳家之寶矣。到今思之,非私家所可久留,故敢此封進,僣越之罪,實無所逃云云。答曰,省疏具悉。所進御筆,敬奉欽玩,追慕不已,深嘉爾愚愛之誠矣。仍傳曰,此人所呈御筆,欽玩曷已,其誠可嘉,今下豹皮賜給,以示嘉尙之意。
答大司成李敏敍疏曰,省疏具悉。爾其勿辭,從速上來察職。
答右尹李元禎疏曰,省疏具悉。不必固辭,卿其勿辭,從速察職。
答戶曹判書金壽興疏曰,省疏具悉卿懇。卿其安心,勿辭察職。
答慶尙監司李䎘疏曰,省疏具悉,已諭矣。卿其勿辭,從速察職。
福昌君楨·福善君柟·福平君標等,上疏。大槪,敢陳所懷,請卽辨誣,以絶天下後世之議事。答曰,省覽卿等之疏。不覺氣塞而心摧也,卞誣之擧,宜不可少緩,當令廟堂,商確議處。燼餘
義禁府啓曰,晉州牧使金厦樑,慈山郡守趙相周等,拿來事傳旨啓下矣。金厦樑·趙相周等,時在任所,依前例府書吏羅將,發遣拿來,何如?傳曰,允。又啓曰,命下矣。李葂罪犯,與臨敵征討,有異,特命減等照律,則當就失誤軍機之律,減等照斷,而又有此後守令,施以充軍之律,定爲恒式之敎。李葂,則別爲照律,前頭如此之類,則以充軍定式乎,抑自李葂爲始,減等充軍乎?臣等,於定奪之日,不得入侍,親承聖敎,今此擧行條件中,減等照律,與充軍,有若兩件事者然,不敢直爲奉行,敢此惶恐,仰稟。傳曰,自今爲始,充軍照律,可也。
又啓曰,傳敎矣。今此李葂,旣有充軍之命,則不當又爲照律,故直以充軍定配之意,敢啓。傳曰,知道。義禁府謄錄
上在昌德宮。停常參·經筵。
卯時至申時,日暈。
下直,江華留守閔蓍重。
謝恩,都承旨洪處大,僉知朴世堅,司䆃正李徵祚,奉常主簿柳時蕃。
傳曰,江華留守閔蓍重留待。
待敎申善溫上疏,踏啓字。
京畿監司書目,楊州兼任抱川呈,以左尹權堣辭職上疏上送事。
夜二更三更,月暈。
引見時,左議政金壽恒所啓,臣於頃日顯陵奉審時,伏見大王陵·王后陵曲墻外,樹木垂蔭,莎草枯損,陵寢至近處,樹木茂翳,則例於冬至,發遣禮曹郞廳,斫伐矣,此則何以爲之?上曰,今則適當長養之節,言于該曹,待冬至斫伐,可也。兵曹判書金萬基所啓,頃因咸鏡監司南九萬狀啓,申飭北馬之禁矣。京中兩驛立馬者二人呈狀曰,禁令之前,已買北馬立役云,故考諸馬案,驗其毛色,立旨成給矣。近日又接銀溪察訪所報,則以爲本驛,乃是北關直路,已前商賈往來者,多有鬻馬於本驛,故本驛中,北馬最多,且戊申年禁馬時,犯禁之馬,皆爲屬公於諸驛,今此禁令之下,何以爲之云。大槪,驛馬,異於私馬,令前所買,似當勿禁,而但令前令後,亦難分別矣。上曰,若一切禁之,則令前買立者,還退,亦甚難便,毋論令前令後,諸驛,則特爲勿禁北馬,可也。應敎李選所啓,曾在宣廟朝,魯山君墳墓,故相臣鄭澈,爲監司時,啓聞封植,朝家,且命寧陽尉子孫家,使奉其祀,魯山及夫人忌祭及墓祭祭需,自官備給矣。墓祭,則自本邑仍給四時祭需,而至於忌祭,則丁丑裁減後,仍不復舊,不給祭物,似爲欠典矣。上曰,裁減復舊時,必是未及擧行故也,自該曹,依前例備給忌祭祭需,可也。又所啓,故參判尹文擧,非但有士林重望,乃兩朝禮待之臣,而夫妻一時俱歿,家貧無以爲葬,聞甚惻然矣。左議政金壽恒曰,頃因右相所達,已給葬需矣。選曰,曾於尹宣擧之死也,特賜葬需,又命贈職矣。今文擧,不但職是宰列,朝家待之之意,亦不可異同,葬需旣已題給,則亦爲贈職,以示隱卒之意,何如?上曰,此亦贈職,可也。司諫宋昌啓曰,請梁濟臣·尹完等,依該府奏當,按律處置。措辭同上答曰,不允。又所啓,同副承旨柳椐,請命遞差。措辭同上答曰,依啓。
李選又啓曰,堂上以上及侍從人父母年七十以上,食物題給之命,實是聖朝老老之美事,而曾在先王朝,特念宣廟朝侍從臣之餘存者,亦令該曹題給食物矣。卽令癸亥靖社功臣生存者,只是綾豐君具仁墍一人,而原從功臣,且有數三人云,依先朝古事,一體題給食物,何如?上曰,竝爲題給,可也。燼餘
訓鍊都監啓曰,前兵使朴而㫥,都監千摠,已爲啓下,而方在罷散中,時無職名,依例付軍職察任,何如?傳曰,允。訓局謄錄
上在昌德宮。停常參·經筵。
夜四更五更,月暈。
禮曹正郞李尙翼,卒贊善宋浚吉,參判李延年,左尹權諰致祭事,原襄·忠淸等道出去。
謝恩,判義禁金壽興,右尹李元禎,直講崔俊輿。
院啓,請梁濟臣·尹完等,依該府奏當,按律處置。措辭見上答曰,不允。朝報
上在昌德宮。停常參·經筵。
夜一更至五更,月暈。
下直,竹山府使金瑜。
謝恩,司藝魚震益。
忠淸監司書目,定山等官,染病,方痛,三百二十六名內,死亡,四十七名。又書目,忠州兼任陰城呈,以大司憲閔鼎重辭職上疏上送事。
吏曹啓曰,承旨有闕,政事,取稟,傳曰,當日爲之。
兵曹啓曰,上年十二月,因刑曹移關,京居私奴俊業,馳馬踏傷人致死罪,慈山慈母山城全家定配啓下後,自本曹,定差吏押付所到官,而所經各官,別定刑吏,多發軍人,次次交付事,依例移帖矣。卽者俊業,來呈本,七口,其時行到平山,轉向西路之際,押送人,中路無去處,獨爲前進,處處乞食,今年正月,始到慈山郡,則本官以爲,旣無本道公事,又無押付差人,何所據而受置云,使不得留接,故具由呈本官,受題辭上來呈訴云。仍爲現納慈山官所題呈狀,則其言果是實狀,故依其所訴,更定差吏,成給帖文及移文,復爲押送,而平山府之押領刑吏,不以着實人定送,以致中路逃躱,已極不當,押領刑吏,旣爲逃躱,則必無所到官,交付文書受出還報之事,而終不覺知,其怠忽不察之狀,殊甚可駭。且俊業,現身慈山郡守,言其爲定配罪人,則本郡,所當姑先接置,以其無本道移文及押領人之事,枚報本道,以爲處置之地,而不此之爲,只以雖云本城定配,何據而到配乎等語,題其呈狀,致令全家罪人,復爲上京,呈訴本曹,亦甚無謂,平山·慈山兩邑守令,竝從重推考,中路逃躱之刑吏·軍人等,令本道査出,啓聞處之,何如?傳曰,知道。平山府所爲,殊甚驚駭,當該守令,先罷後推。
罷推現考,平山府使洪錫龜。
院啓,請梁濟臣·尹完等,依該府奏當,按律處置。措辭見上答曰,不允。
吏曹〈啓曰〉,守令有闕,政事,取稟。
政院啓曰,同副承旨,除授日肅拜,乃是流來舊例,而新除授同副承旨李世翊,屢次催促,尙今不來,虧損廳風,事甚未便,卽爲牌招察任,何如?傳曰,允。
謝恩,同副承旨李世翊,待敎睦昌明。
有政。以睦昌明爲待敎,申厚載爲安東府使,崔鎭南爲晉州牧使,韓世弼爲慈山郡守,宋錫爲義禁府都事,李世翊爲同副承旨。朝報
都摠府啓曰,今日入直軍士,中日習射事,標信,旣已命下矣。兵曹判書參政,不得爲之之意,敢啓。傳曰,知道。都摠府謄錄
上在昌德宮。停常參·經筵。
卯時至未時,日暈。
吏曹參判洪處亮身病出仕。
禮曹參判李殷相,正郞吳得天,定·和陵丁字閣改建及各陵奉審事,咸興地出去。
謝恩,護軍洪敍箕,司評任允錫。
藥房啓曰,伏未審數日來,聖體,若何,臂疼之候,猶未快復乎?臣等,憂慮未弛,敢來問安。答曰,知道。時無所減矣。
禁府,李葂,公山山城充軍。啓。
傳曰,政事,過國忌後爲之。朝報
上在昌德宮。停常參·經筵。
謝恩,五衛將趙䃏,慈山郡〈守〉韓世弼,司饔參奉申銓。
藥房啓曰,伏未審夜來,聖體,若何?昨因醫官等所傳,伏聞臂疼之候,尙未快祛,今日阿是穴受灸事,下敎,受灸時刻,定以巳正,宜當。臣等,無任憂慮之至,敢來問安。竝此仰稟。答曰,知道。大殿受灸後,藥房·政院·玉堂·二品以上六曹問安。答曰,知道。朝報
上在昌德宮。停常參·經筵。
未時,太白見於巳地。
謝恩,護軍高擎天。
大殿,政院·玉堂問安。答曰,知道。
大司憲姜栢年辭職上疏。入啓。
工曹參判洪處厚再度呈辭,入啓。加給由。
京畿監司書目,仁川兼任富平呈,以工曹判書南龍翼辭職上送事。
全羅監司書目,昌平呈,以掌令金粹五病重,上去不得事。
黃海監司書目,靑丹察訪金應聲,以海州兼任,不能密捕重獄前後事干,以致漏泄逃躱,同靑丹察訪金應聲,爲先罷黜事。
藥房啓曰,宿雨新晴,餘寒料峭,伏未審聖體,調攝,若何?昨日受灸之後,臂疼之候,果有快愈之效乎?今日中脘受灸時刻,亦定於巳正,宜當,臣等,區區憂慮,敢來問安。答曰,知道。
刑曹判書閔維重上疏。大槪,臣猥蒙恩暇,過限上來,乞罷臣職,仍治臣罪事。入啓。
禮曹啓曰,明日監試覆試試官,磨鍊以入,而從二品以上及堂下可擬之人,絶少,不得已依近例每望,以二員備擬以入之意,敢啓。傳曰,知道。
監試一所試官落點,金萬基·洪處亮·李有相·趙威鳳·尹深。二所試官。趙珩·鄭榏·李選·洪柱國·李夏鎭。
監試官一所,姜象先。二所,金益華。
答閔維重疏曰,省疏具悉。不必爲辭,卿其勿辭,從速察職。
掌令金粹五辭狀,踏啓字。
大殿受灸後,藥房·政院·玉堂·二品以上·六曹問安。答曰,知道。
院前啓,梁濟臣·尹完等,依該府奏當,按律處置。措辭見上
京畿監司書目。交河呈,以大司成李敏敍辭職上疏上送事。
兵曹啓曰,本曹佐郞李國芳,自前月望間,重患寒疾,不得供職,使之調理矣。今已浹月,而一向苦劇,無路察任云。本曹郞官,非閑漫之職,勢難許久曠務。李國芳,今姑改差,何如?傳曰,允。
答大司憲姜栢年疏曰,省疏具悉。卿其勿辭察職。
府啓,臣等,伏見今月十七日宣武祠差祭監察呈課,則受香之時,執事一員,終無形影,驚問其由,則祭享色吏,追後來到,稱以武兼權震錫,以祝史實差,有故不進,以豫差陞實云,而始以都摠都事沈若浚,加書於擧案中,一邊催促沈若浚於摠府,追及於中路云。臣等,招問祭享色吏,則權震錫,以親病呈辭下鄕,故以豫差陞實,捧甘之際,自致遲延云。臣等,又問於武兼廳書員及摠府書員,則權震錫,以病受由於兵曹,而元無下鄕之事,沈若浚,以豫差,來待摠府,而實差之有故不來,色吏,不爲傳言,受香之後,始來催促,顚倒追及於中路云。權震錫之所患,果是實病,則前期呈狀,使之推移,可也,而受香之朝,稱病不進,使豫差,卒然陞實,致有窘急之患,色吏,則慢忽不察,蒼黃追書,而在京之員,以下鄕瞞告,顯有掩護之迹,其爲情狀,俱極駭異。色吏,則自本府旣已囚禁,而權震錫,臨時謀免之罪,不可不懲,請武兼宣傳官權震錫,拿問定罪,國綱漸弛,人不知法,犯分踰制之事,視爲尋常,識者之寒心,久矣。近來外方堂下官吏,出入之際,輒乘有屋轎,甚至下邑守令,殘驛察訪,亦皆效尤,或有跨馬者,路中竝驅,反羞其拙,其冒法自恣之習,一至於此,而各邑夫馬之數,因此而漸加,誠爲可駭。若無申飭禁斷之事,則其流之弊,無有紀極,請令諸道監司,嚴加禁斷,此後如有冒犯者,一一摘發啓聞,論以重罪。昆陽,近稱病邑,人皆厭避,銓曹擬差,率多苟充,屢經匪人,官事凋弊,幾至於莫可收拾之地,誠爲可慮,新除授郡守申廷潤,爲人庸闒,未有可取,射藝陞資,全無履歷,驟授郡邑,物情可駭,蘇殘起廢之責,決不可付諸如此之人,請昆陽郡守申廷潤,遞差。新除授掌令李彙晉,時在全羅道全州地,請斯速乘馹上來事,下諭。答曰,依啓。
有政。以金斗翼爲咸陽郡守。餘無朝報
都摠府啓曰,今日入直軍士,中日習射,請出標信。傳曰,知道。都摠府謄錄
禮曹啓曰,今二月十三日引見時,魯山君忌祭祭需,備給事,傳敎矣。取考奉常橫看謄錄,則宣廟朝官給祭需,旣無文書可考,不可以臆見,定其品數,依王后考妣祭需例,題給宜當,以此分付,何如?傳曰,依啓。禮曹謄錄
上在昌德宮。停常參·經筵。
夜一更,巽方,有氣如火光。
下直,阿耳僉使高信。
謝恩,兵曹佐郞柳命天,禮安縣監李世基,咸陽郡守李斗翼,典籍南垕·李益華,護軍權尙矩,兼說書尹致績。
禁府,權震錫拿囚。啓。
大殿,政院·玉堂問安。答曰,知道。
藥房啓曰,伏未審夜來,聖體調攝,若何,連日受灸,別無煩熱之候乎?今日受灸時刻,依前定以巳正,宜當,臣等,無任憂慮,敢來問安。答曰,知道。症候已言于醫官,今日受灸,姑爲停止。
禮曹啓曰,以應敎李選所啓,魯山及夫人忌祭復舊事,傳敎矣。啓下奉常寺,祭物□看謄錄,則宣祖朝官給祭需,旣無文書可考,不可以臆見,定其品數,依王后考妃祭需之例,題給宜當,以此分付,何如?傳曰,依啓。疊書
忠淸監司書目,懷德呈,以獻納宋奎濂病重,上去不得事。啓。遞差。
政院啓曰,兵曹堂上四員內,判書金萬基,參判鄭榏,試官受點,試所進去,參議金禹錫受由在外,參知崔寬未肅拜,無他入直之員,參知崔寬,牌招肅拜,使之入直,何如?傳曰,允。
禁府啓目,擊錚人文英萬議處云云,爲其父緯地頌冤,而當初本鎭水軍李重生,虛稱色吏與否,已令本道,更加嚴査啓聞後,稟處,何如?啓。依允。又啓目,黃命耉等議處云云,黃命耉段,以入直哨官,常時不能檢飭其軍士之罪,固所難免,以比照律。朴安石段,累次刑推,終不取服,刑推得情,何如?啓。依允。又啓目,本營木十同,仍其呈訴,出給三同,卽爲捧納,七同,則未及備納懸錄,而庫直李益,則三同還捧。丁烱及成鈛段,三同卽爲還捧,同數之相左,亦甚可疑,還捧同數段置,亦必有可考之處,更加嚴査於李益後,啓聞之意,分付本道。丁烱加刑事,姑待本道査啓後,擧行,何如?啓。依允。又啓目,朴長卿議處云云,官廳及私倉穀物,稱以賑恤,用下之處,終不明白,事極可駭,而囚禁三年,已受累次刑訊,事當參酌處置,而上裁,何如?啓。定配。禁府,梁濟臣,定州定配,啓。禁府,崔寬拿囚,啓。
吏曹啓曰,臺諫有闕,政事,取稟。傳曰,明明日爲之。
受灸入侍時,左議政金壽恒所啓,厚陵王后陵上石物動退處,奉審事,啓下之後,卽當往審,而禮曹判書在外,參判出使,只有參議,而今日試官望,磨鍊之後,又有卄日宗廟奉審之擧,臣亦當爲進往,勢將過此後,奉審厚陵矣。上曰,其勢然矣,厚陵石物,今番摘奸時,執頉,而傾頹之患,在於春水前,則監司奉審時,及參奉,亦何不趁卽頉報耶?金壽恒曰,令該曹査啓乎?上曰,分付該曹,査覈,可也。又所啓,濟州牧使金興運,以前任水使時,故失馬事,有降資之命,而濟州牧使,則例以堂上差送,故降資之後,則不可仍在該曹,欲出其代,而尹堦纔遞,金興運赴任未久,今又遞易,似爲頻數矣。上曰,金興運推考,加資,則還給,可也。朝報
上在昌德宮。停常參·經筵。
夜一更,巽方,有氣如火光,五更,月暈兩珥。
謝恩,護軍孟胄瑞,典牲奉事李九成,僉知金忠望。
藥房啓曰,伏未審夜來,聖體調攝,若何?昨因入侍醫官,伏聞有煩熱之候,停灸之後,加減,如何?臣等,不任憂慮,敢來問安。答曰,知道。症候已言于醫官矣。
禁府,朴長卿三和縣定配。啓。
京畿監司書目,楊州兼任抱川呈,以校理朴世堂辭職上疏上送事。
吏曹啓曰,今此捕賊守令等論賞之事,依近例回啓,而竊念守令,境內有盜,則設機捕捉,自是職分當然之事,有盜不捕,則但當以不職,罪之而已,不計盜之大小,隨捕隨賞,元非恰當之道。至於近日,賞漸濫觴,啓人利心,無恥之輩,希功望賞,酷刑鍜鍊,無所不至,良民之因飢草竊者,尙未免誅戮,或不草竊,而誣引誣服者,亦多有之,一自五名定數之後,自致濫僞之日滋,冤死者,不知其幾何,人命至重,誠可惻然。其中稍有士夫志操者,則恐其蒙賞,無意譏捕,捕亦緩治,或漏大賊,執此兩段而言之,則賞,所以激勸,而一濫一沮,其弊惟均,淊淊皆是,識者寒心,事窮則變,不可因循。自今以後,守令之有盜不捕者,論以重罪,所捕,若非慓悍大賊,昭然無疑者,則切勿施賞,似合事宜,而臣曹亦不敢擅便,令廟堂稟奪,定式施行,何如?傳曰,允。
院啓,海州罪人早隱金,罪犯,係干綱常,而情狀未著,自朝家將有按覈之擧,分付本州,使之捕捉前後辭連應推各人等,嚴囚以待,而兼任靑丹察訪金應聲,不爲設機密捕,先期宣洩言,其切鄰看證之人,一時駭散,至於罪人之同生等,乃是事干之最緊者,而亦皆失捕致。令莫重大獄,未卽窮覈,其不謹奉行朝命之罪,不可不痛懲,請海州兼任前察訪金應聲,拿問定罪。前監司崔寬,雖已遞任,來住境上,而未交代之前,則便是按道之官,自朝家分付之後,所當嚴飭奉行,不至洩漏,或直送軍官,或別定鄰邑,登時捕捉,而只委於微末郵官之手,使重獄看證,終致洩機失捕,事極寒心,且關後弊,請前黃海監司崔寬,從重推考。務安縣監朴以文,居官處事,不成模樣,吏緣爲奸,害及民間,鄰邑之人,至以勿定兼官,呈訴於上司,其貽笑見侮之狀,據此可知也,且潛奸邑婢,多有可駭之事,如此之人,不可一日仍置其任,請務安縣監朴以文罷職。答曰,依啓。當該監司,亦爲罷職。
左議政金壽恒,觀象監提調閔維重,禮曹參議李嵇,正郞吳命說,繕工奉事李弘著,厚陵奉審事,出去。朝報
上在昌德宮。停常參·經筵。
卯時至未時,日暈。
下直,陰城縣監李渶。
謝恩,五衛將李泰基,護軍蘇山海·鄭忠善,忠淸兵虞候禹汝度,奉常直長權斗紀,章陵參奉睦天成。
說書崔錫萬辭職上疏,呈政院,還出給。
藥房啓曰,伏未審夜來,聖體調攝,若何,煩熱之候,與昨一樣乎?臣〈等〉憂慮未弛,敢來問安。答曰,知道。與昨無異。
海州別遣刑曹郞官書目,弑父罪人早隱金等,刑推得情等項事,令該曹稟處事。
黃海監司書目,道內各邑染病人五百三名內,方痛,二百六十二名,死亡,三十三名,差歇二百八名事。
正言洪萬鍾啓曰,海州獄事究覈之端,只在於鉤問其辭連各人,而終至於洩機失捕,慢忽朝命,罪在兼官,不謹嚴飭,責在道臣,若論所坐,輕重有別,故兼官,則請拿,而道臣,則請推矣。昨伏承聖批,至有監司特罷之命,臣之擬律失當,固知難免,而執此爲嫌,似涉瀆擾,聽批之後,矇然退出矣。今聞物議,以未卽自列,爲非云,臣旣有論事乖當之失,又有應避不避之嫌,以此以彼,決難仍冒,請命遞斥臣職。
司諫宋昌啓曰,海州罪人按覈之擧,實非尋常,而爲本州兼官者,不能設機密捕,致令應捉各人,一時逃躱,而稽緩不職之狀,誠極可駭,而道臣之不能嚴飭,亦難免責加,臣與同僚商確,分輕重請罪矣。昨承聖批,有當該監司特罷之敎,當初擬律失當,於是乎著矣,不可一刻仍冒,請命遞斥臣職。答正言洪萬鍾,司諫宋昌曰,勿辭。退待物論。
答工曹判書南龍翼疏曰,省疏具悉。卿其勿辭,從速察職。
答禮曹判書閔鼎重疏曰,省疏具悉。已諭於前疏之批矣,何用多說,義不當如是退臥,卿其勿辭,從速上來察職。
答左尹權堣疏曰,省疏具悉。不必固辭,卿其勿辭,從速察職。
答大司成李敏敍疏曰,省疏具悉。爾其勿辭察職。
答校理朴世堂疏曰,省疏具悉。爾非遁世之士,何用煩瀆,爾其勿辭,從速察職。
慶尙監司書目,道內各邑染病人,方痛人,二百二十二名,物故,二十二名,癘疫漸熾,民事可慮事。又書目,盈德呈,以保人金繼業妻吳召史,産一男二女緣由事。
禁府,鄭台周還囚。啓。
禮曹啓曰,政院啓辭,觀此各陵內摘奸單子,長陵,則裳石塗灰,間有剝落處。齊陵,則裳石屛風石塗灰,多有剝落處,丁字閣薍簾腐破。厚陵,則王后陵上,駕石一立,動退,屛風石一立,動退,殿內地衣,色渝破落。禧陵,則丁字閣前面三處,雨漏。孝陵,則二處雨漏。恭陵,則紅箭門左右柱頭,朽破。順懷墓,則丁字閣西南北三處,雨漏朽破。竝令該曹及時奉審,修改,何如?傳曰,知道。各陵執頉中,上年塗灰,而今番摘奸時懸頉處,別爲抄啓事,傳敎矣。長陵·齊陵·靖陵·孝陵·恭陵·順懷墓陵上剝落處,及丁字閣有頉處,擇日修改,厚陵王后陵上駕石·屛風石動退處,依例政府以下,進去奉審後,稟處,而取考謄錄,則健元陵·宣陵·孝陵·章陵·寧陵陵上塗灰,及光陵·禧陵·順陵·靖陵丁字閣樑上塗灰,竝於上年修改,而今此執頉中,長陵·齊陵,則不在其中矣,敢啓。傳曰,知道。陵上修改,在於何間耶?考出事,傳敎矣,更考本曹所在謄錄,則齊陵,壬寅八月初二日,塗灰修改,長陵,辛丑四月十五日,本陵改莎草時,竝與塗灰,而修改矣,敢啓。傳曰,知道。油灰與水灰不同,則今此摘奸時懸頉,所謂散渙自落云者,實由於油灰合搗時,減其油而不爲精搗之致,其時監董當該官,竝姑先從重推考,下吏,令攸司各別刑推科罪。
院啓,竝引嫌而退,道臣請推之論,未至失當,雖有特罷之批,何必爲嫌,請正言洪萬鍾,司諫宋昌,竝命出仕。答曰,依啓。司諫宋昌·正言洪萬鍾就職。
夜一更,北方東方巽方坤方,有氣如火光。
有政。以孟胄瑞爲兵曹參知,金光瑨爲禮曹佐郞,鄭庥爲靑丹察訪,尹深爲獻納,朴文瑞爲昆陽郡守,元振澤爲刑曹正郞,趙威鳳爲副修撰,李尙翼爲務安縣監,濟州牧使金興運,今加通政加資,藍浦縣監權克中,捕賊事今加通政,綾州守侃,捕賊事,承敍爲副正。
兵批,無。朝報
上在昌德宮。停常參·經筵。
禮曹佐郞崔日隆,東道,禮曹佐郞李立中,西道,各陵香炭山摘奸事,出去。
下直,祥原郡守南大夏,保安察訪許滌。
謝恩,禮曹佐郞金光瑨。
藥房啓曰,伏未審夜來,聖體調攝,若何,煩熱之候,一樣無減乎?臣〈等〉區區憂慮,敢來問安。答曰,知道。症候已言于醫官矣。
禁府,黃命耉龍仁驛徒二年半定配,啓。
原襄監司書目,江陵呈,以本月初九日大昌驛洪澤立等十七家,燒火,驛女乭眞,五月等燒死事。
全羅監司書目,益山郡守呂台齊,病重罷黜事。
府啓,頃者監試試官命招,而大司憲姜栢年之辭疏,朝已入啓,而政院不爲頉稟,直爲出牌,不察甚矣。旣久之後,始悟其非,遣人追還,顚倒亦極矣。及其日晩,疏批乃下,仍卽出牌,事體誠然,而試官落點,適下此際,政院以不當入來之意,始爲送言,而還爲收牌,使莫重命牌,再度虛臨於私門,往來道路,人皆駭視,此曾所未有之事也。政院之昏謬做錯,殊甚無謂,而旣承召命之後,則量其病勢,可進則進,不可進則不進而已,而初辭以不當招,更辭以不當進,再還召牌,視爲當然,揆以分義,亦甚未安,請當該承旨遞差。大司憲姜栢年,以兩度牌不進,施行。答曰,以兩度牌不進例施行。予未知其穩當也,當該承旨,推考。朝報
上在昌德宮。停常參·經筵。
卯時,日暈右珥。辰時巳時,日暈。
謝恩,參知孟胄瑞,典籍盧三錫,昆陽郡守朴文瑞。
政院啓曰,當該承旨,推考事啓下矣,臺諫方以遞差論啓,推考傳旨,不得捧入之意,敢啓。傳曰,知道。
左副承旨鄭晳上疏。大槪,昏謬不察之罪,與同僚無異,則臣亦被論中人,而替直無人,偃然經宿於直次,伏乞亟遞臣職,仍治臣罪,以謝物議事。入啓。
右副承旨申晸上疏。大槪,請與同副承旨李世翊,均被罪罰,以謝物議事。入啓。
藥房啓曰,伏未審夜來,聖體調攝,若何?臣無任憂慮,敢來問安。答曰,知道。
答左副承旨鄭晳,右副承旨申晸疏曰,省疏具悉。爾其勿辭,從速察職。
右承旨吳斗寅上疏。大槪,昏謬不察之罪,與同僚理宜均被,伏乞亟遞臣職,仍治臣罪,以謝物議事。入啓。答曰,省疏具悉。爾其勿辭,從速察職。
沃川書院儒生,生員朴守欽等,上疏。大槪,敢陳,本郡有先正臣文烈公趙憲表忠書院,而往在庚戌春,以文敬公金集竝享,仍號舊額,事涉未愜,乞令有司裁處,改賜額號事。入啓。
李觀徵啓曰,昨日臺啓之後,同副承旨李世翊,自以爲當該,而出去,右副承旨申晸,以其日申後出牌時,在院中之故,有所不安,亦爲出去,左承旨吳斗寅,亦以初度出牌時,在院爲嫌,今日不爲仕進,左副承旨鄭晳,亦有初度出牌時,在院之嫌,而替直無人,雖不得出去,終不自安,不卽行公,都承旨洪處大,藥房問安之後,以式暇出去。廳中只有臣觀徵,出納之際,不成貌樣,同僚疏批,竝皆已下,左承旨吳斗寅,拘於廳規,不得直請牌招,而右副承旨申晸,卽爲牌招,使之察任,何如?傳曰,竝牌招,可也。
沃川儒生朴守欽等上疏。下該曹。府啓,頃日監試試官之命招也,大司憲姜栢年之辭疏,朝已入啓,則政院之不爲頉稟,直爲出牌,不察甚矣,因其送言,始悟其非,而旣已出牌之後,則無端還收,尤極未安。及其日晩,疏批乃下,仍卽出牌,在例當然,而試官落點,又下於出牌之後,則送人政院,問其進退,亦未妥當,而政院,又何可任意還收乎?因其做錯,使莫重命牌,再度虛臨於私門,往來道路,駭人瞻視,此乃曾所未有之事也。政院之顚倒,固不足言,而承牌之後,只以措辭答送,而進與不進之間,元無明白自處之道,揆以分義,不當如是,昨伏承聖批,以未知其穩當爲敎,臣等所論,不過相規之道,而非深責之意也。政院之失,亦在於誤着,而係是君命,事體甚重,不可循例推考而止,請當該承旨,遞差。大司憲姜栢年,以兩度牌不進,施行。
院啓,長湍府使尹昌亨,到任以後,坐衙甚罕,民不見面,至於官糶歛散,兩稅收捧等事,亦皆委之於監色之手,多有濫雜之端,以致怨讟之興,其廢棄官事,怠慢自便之狀,誠極可駭。畿輔巨鎭,不可仍畀此人,重貽民害,請長湍府使尹昌亨罷職。答府·院曰,不允。
右副承旨申晸上疏。大槪,嚴召之下,不得不趨詣闕下,而諉以當該於同事之僚席,獨免罪罰,抗顔復出,有傷廉隅,乞遞臣職,仍治臣罪,以謝物議,以安私分事,及右承旨吳斗寅辭職上疏云云,及左副旨鄭晳辭職上疏云云,呈政院,還出給。
夜一更,流星,出郞將星下,入攝提星上,狀如拳,尾長二三尺許,色赤。五更,月暈。朝報
上在昌德宮。停常參·經筵。
左議政金壽恒,觀象監提調閔維重,禮曹參議李嵇,正郞吳命說,繕工奉事李弘著,厚陵奉審後入來。
完興君李克善加資肅拜。下直,楊州牧使鄭始大。
謝恩,順天府使南天澤,靑丹察訪鄭庥。
綾豐君具仁墍上疏。大槪,食物題給之命,遽出常格之外,感激陳情,冀收謬恩事。入啓。
藥房啓曰,伏未審夜來,聖體調攝,若何?今日中腕受灸事,旣有下敎,時刻,定於巳正,宜當,臣等,不任憂慮,敢來問安。竝此仰稟。
原襄監司書目,道內各邑染病人都數,四百五名內,方痛,二百二十五名,已差,九十九名,死亡,五十一名事。
禁府,李道一拿囚。啓。
答藥房曰,知道。受灸停止,今後勿爲逐日問安。
全羅道儒生生員楊夢擧等上疏。大槪,文簡公金凈,文靖公金麟厚,府尹申末舟,忠烈公高敬命,贈左贊成金千鎰書院請額事。入啓。
院啓,請長湍府使尹昌亨罷職。措辭見上
答曰,不允。
政院啓曰,左承旨吳斗寅,右副承旨申晸,昨日承牌,來詣闕外,謂以情勢,終有所不安,陳疏退去。左副承旨鄭晳,雖在院中,而亦不自安,不敢行公,都承旨洪處大,藥房進去,臣觀徵獨在廳中,位甚不齊,未有如此之時。本院,旣非閑漫之地,批下,不宜一向引嫌,而在外同僚,今日又不仕進,出納之際,不成模樣,揆以事體,殊涉未安,左承旨吳斗寅,廳規所拘,不得直請牌招,而右副承旨申晸,更爲牌招,使之察任,何如?傳曰,竝牌招。
京畿監司書目,麻田郡守金天錫,今月二十三日身死事。
監試覆試一二所,詣闕出榜。
謝恩,獻納尹深,副修撰趙威鳳。
執義鄭載禧,掌令成虎徵,持平安垕啓曰,臣等,昨伏見吳斗寅等疏辭,則或云本府啓辭中,遣人退還云者,實無是焉,或云以不當入來之意,送言收牌云者,實是本院之所不爲,至以不勝怪訝等語,爲辭,臣等,不任瞿然之至。伊日臣等,適會於朝房,下吏來言,大司憲辭疏,朝已入啓,而政院,誤爲出牌,大司憲,以疏批未下前,不當出牌之意,送言于政院,則政院,始悟其非,還爲收牌云。臣等,不覺政院之使其來吏,還往收牌,泛然以遣人退還,爲語,政院之致訝,固其宜矣,至於不當入來之意,送言收牌云者,雖出於下吏之口傳,而亦臣等所詳知者也。再次出牌之後,試官落點,繼下都憲,以爲今玆召牌,只爲試官,則落點旣下之後,進退難便,以此往問于政院,則政院以不當入來之意,答送,而還爲收牌,此是實狀,更無可疑。故竝入於啓辭之中,而到今見之,則若使政院,先爲送言者然,此雖措語之失,而論事之不審,則著矣。來使還送,與遣人追還,無甚分別,而視之失實,因問收牌與送言尼行,亦無間隔,而謂之不然,其所是非,非臣等之所知也。且都憲,以還牌不安之意,陳疏於翌日,則政院不捧而還送,亦不出於朝報,欲掩前日兩度收牌之還,其所謂不以牌不進,出於朝報云者,指此而言歟?臣等,適聞政院顚倒之失,事體所在,實欲相規,而其間擧措,未能詳察,只憑下吏之言,多有率爾未盡之事,臣等之做錯,亦甚矣。且都憲之還牌,實由於政院之取來,似無大段所失,而旣承君命之後,則再度空還,亦涉未安,故略具所論,而遣辭之際,不能詳審,有乖相敬之道,人或以太薄爲言,雖非臣等用意深斥,而亦難免過當之歸,論一體例間事而隨處生釁,若是,何可一刻仍冒於臺席,更有所論列乎?請命遞斥臣等之職。答曰,勿辭。退待物論。
全羅道儒生楊夢擧等上疏。啓下該曹。
自卯時至未時,日暈。夜五更月暈左珥。朝報
上在昌德宮。停常參·經筵。
卯時至未時,日暈。
謝恩,工曹判書南龍翼,護軍洪命國。
忠淸監司書目,忠州呈,以領中樞府事許積上疏上送事。
禮曹啓曰,齊陵陵上壬寅八月初二日塗灰修改後,又於上年閏七月卄日,陵上四面屛風石及丁字閣樑上等處塗灰,亦爲修改,而謄錄考出之時,不能詳察,前日草記中,未免落漏。下吏自本曹,方爲治罪,而臣嵇,亦難免不察之失,不勝惶恐,上年監董官吏,依傳敎治罪之意,敢啓。傳曰,上年修改,而執頉如此,而其監董官吏,不可依十二年前修改官吏,同其律,竝拿問嚴査處之。
備忘記,頃日齊陵·長陵兩陵上塗灰修改年月査啓事,下問之後,該曹不爲親執詳査,只憑下吏輩,誤以壬寅査啓,其在事體,怠慢不敬,甚矣,當該堂上·郞廳,竝姑先從重推考。
拿推現告,繕工假監役洪柱震,色吏洪一男。
左副承旨鄭晳上疏。大槪,憲府情外之斥,更加一層,決不可抗顔,仍在出納之地,且不可使同僚,獨被罪罰,乞罷臣職,仍治臣不職之罪事,入啓。
都承旨洪處大上疏。大槪,重被憲府之斥,不可晏然,乞遞職名,以謝物議事。入啓。
政院啓曰,觀此禮曹草記,則今番摘奸時,齊陵修改處執頉,非壬寅年,而乃是上年云。上年修改時,監董官吏,旣有拿問嚴査之命,則壬寅年修改時官吏,似不在論罪之中,何以爲之?敢此仰稟。傳曰,壬寅修改官吏,勿論。
府啓,頃日監試試官之命招也,大司憲姜栢年辭疏,朝已入啓,而政院不爲頉稟,混同出牌,因其送言,始悟其非,已出之牌,無端還收,不察甚矣。及其疏批旣下之後,援例出牌,則進與不進,只在於承牌之人而已,政院,何豫於其間,而又復任意收牌,終不以不進施行乎?其做錯之失,至此益著矣。使莫重命牌,再度虛臨於私門,往來道路,駭人瞻視,此乃曾所未有之事也,原其所以,雖出於誤着,而係是君命,事體甚重,豈可依例推考而止哉?疏批未下,不敢承牌,再招不進,隨上疏章,則自處之道,雖無所失,而召牌再降,竟未祗赴,則終歸於牌不進,揆以體例,不可置之,請當該承旨,遞差,大司憲姜栢年,以兩度牌不進施行,竝引嫌而退,相規之論,誠爲得體,則曲折事實,非所當言,太薄之譏,不必爲嫌,請執義鄭載禧,掌令成虎徵,持平安垕,竝命出仕。
左承旨吳斗寅,右副承旨申晸上疏。大槪,臣等,旣有再違召命之罪,又被憲府情外之斥,決不可抗顔仍冒,且不可使同僚,獨被罪罰,乞罷臣等之職,仍治臣等之罪事。入啓。
院啓,長湍,乃畿輔巨鎭,且當孔道,其在常時,民徭倍重,加以近年以來,凋弊已極,雖盡心撫摩,尙難望其收拾蘇完。府使尹昌亨到任之後,坐衙甚罕,民不見面,至於糶糴徵租等事,亦皆委之於監色之手,多有濫雜之端,闔境嗷嗷,怨聲載路,京城至近之地,耳目詳及,臣等所啓,有非泛然風聞之比,決不可仍畀,任其怠棄官事,重貽民害,請長湍府使尹昌亨罷職。答府曰,不允。出仕事,依啓。答院曰,不允。
禁府,洪柱震·洪一男拿囚。啓。
執義鄭載禧,掌令成虎徵,持平安垕就職。朝報
上在昌德宮。停常參·經筵。
夜一更,東方巽方,有氣如火光。五更,流星,出房星上,入角星下,狀如鉢,尾長四五尺許,色赤。
下直,草溪郡守李彭壽。
答都承旨洪處大疏曰,省疏具悉。不必爲嫌,卿其勿辭,從速察職。答左承旨吳斗寅,右副承旨申晸疏曰,省疏具悉。不必爲嫌,爾等勿辭,從速察職。答左副承旨鄭晳疏曰,省疏具悉。不必爲嫌,爾其勿辭,從速察職。
藥房啓曰,伏未審數日來,聖體調攝,若何?臣等,憂慮未弛,敢來問安。
京畿監司書目,抱川呈,以左尹權堣辭職上疏上送事。
答藥房曰,知道。勿爲間日問安。
府前啓,當該承旨遞差,大司憲姜栢年,以兩度牌不進施行事,停啓。
政院啓曰,左承旨吳斗寅,右副承旨申晸,再疏批下,而今日亦不仕進。同副承旨李世翊,雖以當該,自當,而臺啓已停,出納之地,不可任其久曠,竝卽牌招,使之察任,何如?傳曰,允。
院啓,請長湍府使尹昌亨罷職。措辭上同答曰,依啓。朝報
都摠府啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。都摠府謄錄
上在昌德宮。停常參·經筵。
未時申時酉時,日暈。
謝恩,護軍柳東望·吳斗建·李命熙。
吏曹啓曰,守令有闕,政事,取稟。傳曰,明日爲之。
同副承旨李世翊上疏。大槪,臣旣重被臺言,決不敢抗顔冒出,昨者嚴召之下,終不得趨詣,伏乞亟罷臣職,仍治臣罪,以謝公議,以安私分事。入啓。
傳曰,召對爲之。
政院啓曰,今日都承旨洪處大,右承旨李觀徵,俱以病不爲仕進,右副承旨申晸。以式暇不得仕進,同副承旨李世翊辭疏入啓,廳中只有臣斗寅及左副承旨鄭晳,位甚不齊,而連日牌招,事涉煩瀆,不敢啓請矣。卽者憲府諸官,來詣臺廳,始以近日事引避,而臣等俱是被論人,其在體例,不敢晏然出仕,右承旨李觀徵,卽爲牌招,使之出待臺官,何如?傳曰,允。
執義鄭載禧,掌令成虎徵,持平安垕啓曰,諸承旨文過之章,臣等不欲相較,而旣被誣斥,理難晏然,昨停啓辭,今始來避,此失尤大,不可仍冒,請命遞斥臣等之職。答曰,勿辭。退待物論。
召對入侍。左議政金壽恒,備局堂上金萬基,玉堂金萬重·趙威鳳,承旨李觀徵,注書李沆,史官睦昌明,兼春秋宋昌,正言朴泰尙。
府啓,竝引嫌而退,苟有所嫌,宜卽自列,而經宿乃避,有損臺體,請執義鄭載禧,掌令成虎徵,持平安垕,竝命遞差。答曰,依啓。
傳曰,右相處,遣御醫看病。
禁府,趙相周拿囚。啓。
謝恩使書目,臣等一行,今月初六日北京離發,十五日出山海關,晦初間,當爲渡江事。
召對時,上曰,靖社功臣,旣已食物題給矣。慶平君,曾有衣資食物之謝,前例相考,題給。貞明公主,亦年踰七十,一體題給,宗室中有父母年七十以上者,亦爲食物題給,可也。侍讀官金萬重所啓,玉候違豫累年,今始開講,中外莫不聳動,伏聞王世子,方講大學,大學,卽入德之門也,卽今講院,亦皆一時之選,而如使贊善李惟泰,出入於丙筵,則必有所輔益,若以誠意召之,則不可不來矣。上曰,令政院別爲下諭。朝報
上在昌德宮。停常參·經筵。
洪處大啓曰,右副承旨申晸,以近日事,一向引嫌,今日又不仕進,殊甚未便,且今日開政,而代房右副承旨鄭晳,以兵批,有相避,不得進去政廳,右副承旨申晸,卽爲牌招,使之參政,何如?傳曰,允。
假注書李聃命病,代金始重落點。
傳于李觀徵曰,今日召對爲之。
有政。吏批,判書李尙眞進,參判洪處亮病,參議李翊相進,都承旨洪處大進。
兵批,判書金萬基,慕華館坐起進,參判鄭榏病,參議金禹錫進,參知孟胄瑞受由在外,右副承旨申晸進。
吏批啓曰,本曹郞官及憲府闕員,今當差出,而擬望之人,乏少,外任竝擬,何如?傳曰,允。
又啓曰,慶尙監司今日政差出事,命下矣。擬望之人,乏少,承旨守令中可合人,竝擬,何如?傳曰,允。
吏批,以李俊耉爲京畿監司,李翊相爲原襄監司,李堂揆爲副校理,邊國翰爲長湍府使,李重藎爲益山郡守,尹深爲吏曹正郞,趙遠期爲執義,崔文湜爲掌令,權愈爲持平,任元錫爲繕工僉正,尹致績爲奉敎,申善溫爲待敎,安汝器爲成均博士,李聃命爲學諭,沈極爲承文博士,南有星爲承文正字,牟世蕃爲校書博士,羅襻爲麻田郡守,林翼喬爲高原郡守,趙爾炳爲兵曹正郞,申必相爲掌樂主簿,柳星三爲□曹正郞,李英甲爲典籍,朴一開爲平康縣監,宋奎濂爲獻納,任相元爲持平,李後山爲開城留守,羅以俊爲輔德,安垕爲京畿都事,李光翼爲司僕判官,趙宗冕爲司評,金璛爲典籍,尹謐爲司饔參奉,李世華爲慶尙監司。
兵批,以□□□爲同知,鄭載禧·成虎徵爲副護軍,安□爲副司果。
洪處大,以吏曹言啓曰,廣州府尹有闕,依近例令備邊司差出,何如?傳曰,允。
又啓曰,原襄監司李之翼拿來事,命下矣。依例新監司交代後,拿來之意,敢啓。傳曰,知道。
申晸,以御營廳言啓曰,八番黃海道別馬隊四十五名,已爲整齊矣,來三月初一日,與七番別馬隊遞代後,舊軍放送之意,敢啓。傳曰,知道。
鄭晳,以兵曹言啓曰,今日將官朔試射時,闕內入直訓鍊都監·把摠·哨官等,依前日榻前定奪,以他員代直出射之意,敢啓。傳曰,知道。
申晸,以御營廳言啓曰,今此七番別馬隊,及九番別破陣射砲試才賞格,從分數多寡,以本廳所儲木綿,面給後,別單書入之意,敢啓。傳曰,知道。
李觀徵以司饔院官員,以都提調意啓曰,慶尙道三朔各殿進上,今日來納,而大王大妃殿封進物種中,生鰒·食醢,腐爛有臭,大殿·中宮殿所封小鹽生鰒,亦爲俱傷,色臭俱惡,不合御供,當路封進官,推考,陪持人,亦令攸司囚禁治罪,何如?傳曰,允。
今日召對時,上曰,上年齊陵曲墻修改時,禮曹堂上·郞廳進去,而陵上塗灰之役,亦爲監董乎?令該曹査啓,今日召對時,慶尙監司李䎘,遞差。其代,今日政差出事,榻前定奪。
今日,上御養心閤召對。左議政金壽恒,戶曹判書金壽興,右副承旨申晸,侍讀官金萬重,正言朴泰尙,檢討官洪柱國,假注書金始重,記注官宋最,記事官睦昌明入侍。金萬重,持綱目第一卷,自二十年趙主父,至諸侯害齊王之驕暴。比缺萬重曰,大赦脯云者,以註義觀之,旣滅中山,而班師歸國行之者,布德大飮之禮也。上曰,當時戰爭之禍,如彼,而或勝或敗之無常者,何耶?萬重曰,春秋之際,周室衰微,諸侯爭强,而以尊周室攘夷狄爲心者,獨齊桓公而已。是以,桓公,爲五覇之首,而不能早定其國本,終致尸虫出戶之變。趙之武靈王,惑於吳娃,易其嗣子,此乃禍根之所由起也。自古及今,耽嗜聲色,而禍敗之不速者,未之有也。金壽恒曰,古之聖王,不邇聲色,從事學問,而能享其國,歷年長久,此則人君之所當體念者也。洪柱國曰,武靈王之事,與晉獻公相似,而以沙丘之禍言之,則其所逢變,有浮於晉獻也。萬重曰,晉獻,惑於驪姬,武靈,惑於吳娃,皆愛其小子,易樹太子,故終致禍起於父子之間,其爲無道,彼此一缺是時人心閉塞,倫紀汨喪,故子弑其父,臣弑其君者,有之,此人君所當鑑戒者也。上曰,沙丘,卽秦始皇所崩之地耶?萬重曰,是也,沙丘異宮云者,主父及王,異其宮而各處之謂也。上曰,秦將白起,可謂名將也。萬重曰,自古稱名將者,非一,而至於殺戮之甚酷者,未有如白起者也。上曰,予之所謂別將,卽此之謂也。自古殺降卒者,獨白起與項羽,而白起之殘酷,甚於項羽矣。萬重曰,唐之時,圖畵古今名將而享祀之,宋太祖,見白起像而命去之曰,生而好殺,不武之將也,此言誠是矣。上曰,爲將者,英武過人,則斯可謂之名將,而殺降,則實非爲將之道也。萬重曰,楚君,迎婦于秦云者,特書于綱,而貶之也。上曰,楚君,可謂缺强暴氣勢,而不顧讎怨者也。壽恒曰,秦之無道,固不足缺亂而和親者,勢所固然,而懷王,死於秦,則秦之於楚,有不信也,不求自强復讎之策,而徒事連和,此司馬公之所以有君不君臣不臣之譏,其爲讎人役者也。萬重曰,孟子缺語曰,後之視今,猶今之視古,楚襄之不能自强而事讎,缺能用賢人而復讎者,是誠後世之所可鑑者也。萬重曰,缺王,其號名自殊,而當是時,七國爭雄,皆僣稱王,故秦欲自缺稱西帝也。以下缺數十行以上年齊陵陵上石物塗灰,內摘奸時執頉,前禮曹參議李之翼,佐郞李柔拿推事,捧承傳。
吏曹參判洪處亮,兼帶賓客辭免上疏。入啓。
戶曹啓曰,卽接廣興倉所報,則來三月朔頒料時,祿牌受來次,倉官,進在于領議政鄭太和,右議政李慶億家,則皆以方在病中,祿牌不爲出給云,依例令倉官輸送之意,敢啓。傳曰,知道。
全羅監司書目,道內各邑,去正月朔染病之數,八百七十一名內,方痛,五百七十一名,得差,一百十四名,死亡,八十六名事。
大司憲姜栢年上疏。大槪,冒萬死敢陳崩迫之悃,懇乞先削臣職名,仍下臣司敗,夬施兩度牌不進之律,以正國法,以諭人言事。入啓。
召對時,左議政金壽恒所啓,各陵陵上石物改塗灰時,禮曹堂上·郞廳,曾無親進監董之擧,事甚未安矣。上曰,此後禮曹堂上·郞廳,親進監董事,永爲定式,可也。
正言朴泰尙所啓,南原府使洪箕錫,酗酒顚妄之狀,人所共知,到任之後,苛虐日甚,民不堪命,如在水火,怨罵之聲,不勝喧籍,如此之人,不可一日仍置,重困疲氓,南原府使洪箕錫,請命罷職。上曰,不允。燼餘
召對時,左議政金壽恒所啓,高麗太祖以下陵墓,皆在於松都·豐德·長湍等地,故已令王氏子孫之在其地者,竝爲守護,而恭讓王陵墓,則在於高陽地,與松都,相去稍遠,王氏子孫,勢難守護矣。上曰,令本道分付本邑,使之各別守護,可也。禮曹謄錄
上在昌德宮。停常參·經筵。
謝恩,戶曹正郞李時橝,繕工僉正任元錫,校書博士牟世蕃。
鄭晳啓曰,大司憲姜栢年,執義趙遠期,持平任相元未肅拜,掌令崔文湜·李彙晉,持平權愈在外,今日,以監察茶時之意,敢啓。傳曰,知道。
又以都摠府言啓曰,副摠管李弘淵,刑曹坐起進去晝仕,請出標信。傳曰,知道。
李觀徵,以侍講院言啓曰,新除授輔德羅以俊,時在慶尙道榮川地,書筵入番事緊,請斯速乘馹上來〈事〉,下諭。傳曰,允。
又啓曰,近緣史官未備,兼春秋,入直已久,事甚苟簡,奉敎尹致績,待敎申善溫,卽爲牌招,使之察任,何如?傳曰,允。
原州進士韓佐明上疏。大槪,高麗國子進士元天錫書院賜額事。入啓。
司諫宋昌,正言朴泰尙啓曰,請南原府使洪箕錫罷職。措辭同上新除授掌令崔文湜,時在京畿砥平地,持平權愈,時在京畿南陽地,獻納宋奎濂,時在忠淸道懷德地,請竝斯速乘馹上來事,下諭。答曰,不允。下諭事,依啓。朝報
上在昌德宮。停常參·經筵。
昧爽,流星出東方濁氣中,入巽方天際,狀如甁,尾長四五尺許,色赤。未時,太白見於巳地。申時酉時,日暈。夜一更二更,艮方,有氣如火光。
謝恩,益山郡守李重藎,兵曹正郞趙爾炳,京畿都事安垕,平康縣監朴一開。
藥房啓曰,風雨之餘,春寒惻惻,伏未審聖體,若何?臣等,無任憂慮,敢來問安。答曰,知道。
忠淸監司書目,忠州呈,以行大司諫金徽辭職上疏上送事。
平安監司書目,正月以後,點雨不下,土堅如石,不得春耕,秋牟麥,太半死緣由事。又書目,道內平壤等三十邑,染病,方痛,四百九十二名,死亡四十八名事。
幼學洪以度上疏。大槪,臣於試券皮封中,有誤書名字之事,伏乞亟命拔去榜目,仍治臣罪事。入啓。
答大司憲姜栢年疏曰,省疏具悉。曲折,予已詳悉,是非自有所歸,卿何爲嫌,勿聽,從速察職。
答大司諫金徽疏曰,省疏具悉。卿其勿辭,調理上來。
答綾豐君具仁曁疏曰,省疏具悉。意非偶然,卿其安心,勿辭領受。
答吏曹參判洪處亮疏曰,省疏具悉。卿其勿辭察職。
答左尹權堣疏曰,省疏具悉。卿其勿辭,從速上來察職。
答同副承旨李世翊疏曰,省疏具悉。不必固辭,爾其勿辭,從速察職。
黃海監司書目,兎山縣監李景沆,今月二十六日身死事。
京畿監司書目,楊州呈,以校理朴世堂,辭職上疏上送事。
政院啓曰,副司直李浣,來詣請對矣。傳曰,引見。
院啓,南原府使洪錫箕,請命罷職。措辭見上其代,以有風力治績表著者,各別擇送。答曰,不允。
禁府,金應聲拿囚。啓。
應敎李選上疏。大槪,病勢深重之中,失音尤甚,無望供職,乞賜遞免,仍陳前席未畢之說,以備財幸事。入啓。
副司直李浣入侍時,慶尙監司李世華,遞差,廣州府尹仍任事,捧承傳。朝報郞廳白鴻擧校正。郞廳鄭彦郁書。
上在昌德宮。停常參·經筵。
卯時,日暈。午時未時,日暈。夜一更,艮方巽方,有氣如火光。
鄭晳,以都摠府言啓曰,今日入直軍士,中日習射,請出標信。傳曰,知道。
以賓廳進不進單子,傳于鄭晳曰,大臣·備局堂上,引見。
尙衣院提調臣趙珩啓曰,本院三月三日進上單子中落字,非他落字之比,而成貼之際,臣不能詳察,以致如此,不勝惶恐,伏地待罪。傳曰,勿待罪。
李觀徵,以成均官員,以知館事言啓曰,今月初三日儒生課製,當爲擧行,而大司成李敏敍,身病呈辭未肅拜,不得設行,今月內無故日退行之意,敢啓。傳曰,知道。
今日引見時,司錄口傳差出事,榻前定奪,以安如石爲司錄。
鄭晳,以兵曹言啓曰,當日幼學韓缺爲名人,自金虎門入來,差備門外擊錚,極爲駭愕,令攸司囚禁治罪,同門守門將方垣,常時不能禁斷雜人,以致闌入,亦爲非矣,推考何如?傳曰,允。
以同副承旨李世翊,大司成李敏敍初度呈辭,傳于李觀徵曰,還出給。
李觀徵啓曰,同副承旨李世翊呈辭,旣有還給之命,多事之地,不可一任其久曠,卽爲牌招,使之察任,何如?傳曰,允。
又以備邊司言啓曰,本司堂上見存者甚少,開坐之際,無以備員,工曹判書南龍翼,提調差下,使之察任,何如?傳曰,允。
鄭晳,以兵曹言啓曰,今春三南營將巡歷試才時,缺所用慶尙道留軍布三十同,依上年例題給事,旣有缺陳達矣,以三十同之木,從其各鎭軍數多少,磨鍊缺書入,令各鎭依此受去以用之意,分付何如?傳曰,知道。
又啓曰,同副承旨李世翊,牌招事命下,而日勢已暮,明日待開門牌招之意,敢啓。傳曰,知道。
今日,上御養心閤,大臣·備局堂上,引見。左議政金壽恒,知中樞府事柳赫然,左副承旨鄭晳,司諫宋昌,校理李奎齡,持平任相元,假注書金始重·李墪,記事官睦昌明·尹致績入侍。金壽恒曰,數日來,朝夜之氣稍寒,未知聖候若何,臂疼之症,其無快復之效乎?上曰,尙未快復,而受灸邊缺□牽痛,以此爲苦耳。上曰,有稟定之事耶?壽恒曰,吏曹草記捕賊守令論賞事,請令廟堂稟處,啓下已久,而曾以入侍定奪之意陳達,未及回啓矣。近年以來,外方賊患滋盛,守令之捕賊陞資者,未免有過濫之弊,故自朝家變通,定其名數,而治盜之際,濫及無辜,致有冤枉者,亦或有之,該曹之欲矯其弊,其意誠好矣。但守令之捕賊除害,雖是職分內事,似與捕盜廳及討捕使之專掌治盜者有間,而缺不捕者論罪之擧,尤有所難行,以各道文報觀之,竊盜之弊,無處無之,而捕捉者絶少,不捕守令,如欲一一論罪,則殆無完缺不勝其紛紜。論罪一款,則難便如此,施賞之路,又爲全然不論,則其於捕賊之事,恐不着實,守令之捕賊,討捕使之治盜,若有濫枉之弊,則本道監兵使,宜無不得聞知之理,使之嚴加糾覈,其中不爲着實緝捕,或有濫及良民之弊者,啓聞論罪,則亦可爲矯弊之地矣。上曰,論賞之規,則依前爲之,而治捕之時,討捕使雖直爲啓聞,而亦令枚報監兵使,常加嚴察,俾無濫及之弊,且爲審察文案,討捕使與守令,如有不善奉行者,俱卽摘發啓聞,可也。壽恒曰,向來錦山之賊,不至大段,而官吏之驚動滋甚。且龍潭之賊,衝火於氷庫,又欲犯衙而不果,監司多數捕捉云,而時無啓聞之事矣。上曰,若緩治之,則盜賊之害,將至不測矣。鄭晳曰,龍潭賊變,非尋常竊盜之比,外間傳說已久,一邊搜捕,一邊馳啓事當然,而尙無啓聞事,全羅監司李東稷,請推考。上曰,依啓。壽恒曰,凡治盜之規,旣出於賊招,則推捉究問,或涉誣枉,則明査分揀,所犯缺以法治之,事體當然,不可以一時臆見,有所取捨矣。前水原府使啓聞中,陽城人,出於賊招者三名,而本縣初無捕捉,缺討捕使亦無更問之事,利川人四名,忠州人八名,出於賊招搜捕,而利川府,則以容貌父名,更問於元賊之意馳報,而討捕使,俱無缺問之事,啓本末端,泛以誣援爲結語。至於忠州人,則以初不缺之人,添書以九名,此不但文書之疏漏,治盜之不爲着實,據此可知,賊人等,旣有處斷,雖難更可推覈,討捕使及當該守令等論罪,以爲懲後之地矣。上曰,當該守令推考,討捕使,先罷後推可也。任相元曰,凡有盜賊,追捕按問,守令事也,其或文書舛錯,究覈疏漏,討捕使不能詳察,信有罪矣,若論其罪,則不可別爲差等,請當該守令,一體先罷後推。上曰,依啓。壽恒曰,禁軍都試,當行於來初五日矣,政府郞廳,合坐然後,例爲之,而時無舍人與司錄,不可不及時差出司錄也。上曰,今日口傳差出,可也。壽恒日,近來備局堂上,未得備員,只有缺如有疾病緊故之時,則無推移之勢,至於公事回啓之缺無相議之人,金萬基·柳赫然,則皆帶重任,拘於本衙缺本局多有積滯之事,極可憫慮矣。柳赫然曰,火賊之事,缺日略有所達矣,龍潭賊形止,雖未詳知,以其招辭觀之,則爲缺者三人,而以德裕山,爲其窟穴,所謂德裕山,卽三道都會之缺流民之窟也,湖嶺之間,人心極惡,而此山極其深邃,已作盜賊缺藪云,斯實可慮者矣。上曰,尼山近方最近者,何邑耶?壽恒曰,茂朱·錦山·龍潭,卽其近邑,而但茂朱,則屬於赤裳史庫,缺營將則留接於南原,此山相距,道里稍遠,故常時號令,不及於此云,三邑中,或置營將,或使守令兼之,以爲檢察之地,似好矣。上曰,卽今三邑守令,何等人耶?壽恒曰,錦山則李鳴夏,龍潭則朴來章,茂朱則金壽賓,而皆非武臣也,錦山則自古以武弁差送,而近來則以文南差送之時,多矣。赫然曰,此山洞缺重疊,形勢峻險,其中形止,難可審察云,朝廷不可以等閑缺之可也。上曰,其近處,無營將可居之所耶?壽恒曰,峽邑殘薄,物力疲弊,營將則勢難移接於此矣。上曰,錦山缺差武弁,則有所捕盜耶?金萬基曰,差遣武臣,則缺庶乎其可矣。赫然曰,只在其人才力之如何,不必擇文武也。缺曰,李鳴夏,亦勤幹人也,待其遞任後,差遣武臣,事甚便當,今缺之仍存申飭可也。宋昌曰,錦山,最近於德裕山,而錦山則屬礪山營將矣,第礪山則路傍殘弊之邑,而南原·全州,則地大物衆,礪山營將,則或可移易,而南原全州,則不可無營將也。萬基曰,小臣之意以爲,移設營將,其勢難便,使其近邑守令,勿爲尋常,而別樣審察可也。壽恒曰,移置營將,則從而設屯,外方設本缺例爲有弊,此則不必以設屯爲名,而無痕迹爲之,似可矣。萬基曰,本曹所儲餘丁木,乃備邊司所管,而近來禁保價布,連値飢荒,不得收捧,故禁軍別將及各番將·旗手·軍牢等朔布,應以禁保,收布上下之類,無以繼給,不得已貸用餘丁木,已至十三同零矣,前頭亦無還償之路,而旣是軍門所用,則稱以貸出,事甚苟簡,禁保收布不足之數,則以餘丁木,定式取用,似當矣。上曰,限禁布可以繼用間,以餘丁木,上下可也。萬基曰,辛亥及上年缺重所簡賑所食粥飢民中,染病者數多,而有趙贊稱名人,勤幹可以任事,故定爲監官,使之救療,贊,盡心看護,所活甚多,閔鼎重曾已啓達,成給通政帖,以酬其勞矣。今者趙贊,來呈本曹曰,以年少武士,方爲擧業,而受帖之後,不得赴擧,殊極缺憫,還納所受帖,俾得赴擧云,依其情願,還收其帖,差除邊將,以酬其勞,何如?上曰,依爲之。萬基曰,邊將許遞,不當開路,而慈山僉使金靖漢,都目除授之後,以中風病重,呈狀本曹,厥後又以再中,決難赴任之意,更爲來呈,而渠之病重實狀,有難取信,故以若不赴任,則依法論罪之意,題退矣。前月晦日習陣時,擔來現身,而其病勢,果如所訴,實難得達於遠地,似當許遞,而此路一開,恐有後弊,未知何以爲之則可也。壽恒曰,此則似當變通,而此後勿以爲例,宜當矣。上曰,依守令不得赴任之例,罷黜可也。上曰,不爲觀武才者,今幾年耶?壽恒曰,己酉以後,不得爲之矣。上曰,自兵曹初試受才,而兵曹所屬,則自本曹爲之,各軍門所屬,則各自其軍門爲之,而依己酉年例,式年科擧罷場後,卽爲設行事,分付兵曹。上曰,都試,限幾日爲之耶?萬基曰,逐日爲之,則七日而當畢,或有故,則八九日而後畢矣。上曰,然則都試,退行於科後耶?萬基曰,卽今日箚缺科前七八日設行爲計耳。又曰,各鎭營將,一年四度巡歷試才,而一巡賞給之木,三十同也。今春三南營將巡歷試才時,賞格所用慶尙道留軍布三十同,依上年例題給,而令各鎭受缺以用之意,分付何如?上曰,自兵曹磨鍊,稟處可也。赫然曰,前日登對時,江原道流民等,軍士充定事,已爲陳達矣。上曰,已爲議定耶?赫然曰,伊川·橫城,有訓鍊糧餉屯監,而流民,多入於其處云,屯營則自軍門,擇其勤幹可合人定送事,與戶曹判書金壽興相議矣。楊口·狼川,曾爲設屯云,而以爲有弊而廢之矣,其屯監,亦以擇送,以爲審察流民之入來者,充定軍士,則可無痕迹,而殊似便當矣。上曰,楊口·狼川,則觀其形勢然後,爲之可也。赫然曰,都監,有馬上才之人,而頃年癘疫,致死者非一,卽今見存者,八十餘名矣,其所着之衣,自糧餉色,所當覓給,而近日本邑力綿,勢難覓給,與戶曹判書金壽興相議,則以爲節使回還時所送雜色之段,欲爲發賣,則其價甚廉,他無適用之處,啓稟後,當自戶曹,覓給云矣。敢啓。上曰,令該曹,覓給可也。赫然曰,前日江原道軍士處缺事有所陳達矣。自上有不爲徵布之敎,而今因上番軍士,詳問其形勢,則以納布爲嫌,而逃散者頗多云,到今思之,小臣所達,實爲錯料矣。上曰,徵布則其勢誠爲不便矣。壽恒曰,頃日入侍時,辨誣事,從容議處有敎矣。卽者,得見皇明通記集要,則所記者,頗有異矣,癸亥四月表可立疏本則同,而又有題本,其中有前王自絶于天,敬王之孫,聰明仁孝,宜爲嗣君,故有此請之語矣。上曰,得缺其全文耶。壽恒曰,其全文,只數三行矣。上曰,觀其全文,然後可知,而其所云云者,無乃當初我國奏文頭辭耶。上命假注書金始重曰,出取其冊以進。始重,遂趨出奉冊缺卷而跪進于榻前,則壽恒,以手披而仰達曰,此乃登□缺管袁可立之所撰也,遂講陳其數三行,則上曰,此乃當初奏文所辭也,如此等冊,使玉堂,廣問搜聚,以爲參攷,則似好矣。上曰,大明會典,則弘文館,無有否。李奎齡曰,臣未及攷見,不詳其有無矣。上曰,從容參考可也。赫然曰,都監柴炭取用之路,比他衙門,最爲浩多,水上折受柴場,年久取用,流民,又濫以火田耕食,今已濯濯,必須嚴禁山火田,從今培養,可以爲日後之用,黃海道長山串,眞木極多,前日本道監司,許斫眞木,培養松材事,至於馳啓,則眞木之多可知,分付監司,定差使員巡審,則差員,慮其有後弊,必無從實報知,以軍門將士下送,則不慮後弊,利於軍門,則亦不無以不便爲便之患,詳知形勢然後,方可取用,柴炭何以爲之。上曰,自備局,分付本道,定送差員,亦令本衙門,差送將官,眼同周審後,爲之可也。宋昌啓曰,南原府使洪錫箕,請命罷職。措辭上同上曰,依啓。又啓曰,錦山·龍潭等處設屯事,臣有所懷,玆敢仰達矣。設屯之事,外方例爲多怨,旣設之屯,雖不可猝發,今又新設,則民怨必深,不如不設之爲愈也。上曰,當觀其形勢而處之,今雖不得已而假使設之,非必欲永久爲之之計耳。遂罷出。燼餘都摠府啓曰,本府書吏四十人,羅將二十名,乃是大典元額也。仁祖朝,値丙子之亂,至丁亥年,侍衛復設時,限國計稍完間,權定書吏十二·羅將十四,而堂上·郞廳十八員之數,無減於前,故常時使喚之乏,有不可言,每値擧動·都試,無以成樣,苟簡之弊,不一其端矣。數十年來,有米布衙門,則續續增加,或過元額,而本府則升米尺布,頓無出處,復設元額,其勢末由,逮至先朝,癸巳年裁減時,減書吏雇布四疋,旋因本府啓辭,令該曹稟處事命下,則兵曹回啓內,旣減還給,必有各司紛紜之弊,而宿衛重地,不成模樣,事甚埋沒,依前仍給事允下。夫以丁亥之亂後草創,癸巳之年凶節省,凡可以除一分之浮費者,何所不用其極,而旣有官員,則不可無吏胥,故不曾更減於十分酌減之前數矣,頃於辛亥年,書吏羅將,各減二名,迄玆三歲,尙未復設,而羅將三名,今又見減,則書史只存十名,而羅將只存九名矣,前所擧動之有無,雖未可知,目今都試中日,各處使喚及堂上·郞廳請坐之役,責之無人,事甚難處,故枚擧移文于兵曹,則答以入啓定奪之事,不得捖改云,此等細事,不宜煩啓,而係是大段窒礙處,不可無變通之道,惶恐敢啓。傳曰,令該曹更爲稟處。
兵曹啓曰,以都摠府草記,所減羅將三名,仍存勿減事草記。傳曰,令該曹更爲稟處事,命下矣。本曹每朔上下裁減之擧,出於遺儲匱竭,萬分不得已,而入啓定奪,未及一朔,旋卽撓改,則非但不成事體,此路一開,他各司必將紛紜啓請,盡爲復舊而後已,所當一切堅執,以待遺儲之稍裕,而摠府,以闕內宿衛之地,所職異於他司,且其形勢,若不至於大段窒礙,則必如是啓請,今番所減羅將三名內,一名還存,此後他各司之視效追請者,切勿施行,何如。傳曰,存二咸一,可也。都摠府謄錄
上在昌德宮。停常參·經筵。
自巳時至申時,日暈。未時,白雲一道如氣,起自乾方,直指暈上,長十餘丈,廣尺許,漸進東方,良久乃滅。
下直,忠淸虞候禹汝度,昌原府使李東榮,泗川縣監魚震成。
藥房都提調金壽恒,提調金萬基,副提調洪處大啓曰,伏未審夜來,聖體若何,昨日引對酬酢,不瑕有勞困之候乎?臣等憂慮未弛,敢來問安。答曰,知道。
鄭晳,以都摠府言啓曰,副摠管李元禎,漢城府坐起進去晝仕,請出標信。傳曰,知道。
又啓曰,廳中之位不齊,未有甚於近日,右承旨李觀徵,以式暇出去,右副承旨申晸,連以式暇在家,今日無一人仕進,其在廳規,殊涉未便,卽爲牌招,使之察任,何如。傳曰,允。
傳于鄭晳曰,今日召對爲之。
今日,上御養心閤召對,左議政金壽恒,工曹判書南龍翼,特進官吳斗寅,持平任尙元,侍讀官金萬基,檢討官崔後尙,假注書金始重,記注官李時橝,記事官睦昌明入侍。金萬重,進講綱目第二卷,自三十一年燕上將軍樂毅,至趙王以爲上大夫。萬重曰,下之犯上,必曰弑,而淖齒殺齊王云者,乃是二說,或曰,泯王無道之君,故特書以殺字,以貶其無道也,或曰,殺當作弑,疑其字之誤也,還秦韓之師者,其地隔遠,故先還其師也,以魏師,略宋地者,以宋地近於魏也,以趙師,收河間者,以河間近於趙也。上曰,法章,卽齊襄耶?萬重曰,然也。樂毅則智謀有餘,故豫知齊地之必降,劇辛則所知不逮於毅,故所言如此也。上曰,劇辛則只以利害言之矣。萬重曰,取寶物祭器者,上古之時,行大祀則必陳文物軒□而寶物則必祭器也,三代之時,以九鼎爲重寶,所謂如九鼎之數也。又曰,齊泯王,在式微之日,而猶有驕矜之色,至於國敗身亡者,無足怪也。金壽恒曰,泯王,可謂無道之君也。萬重曰,泯王之無道甚矣,雨血地坼當闕而哭,此三缺以亡國之兆也。蓋人君,能用賢者,則國其庶幾,而泯王則雖有王蠋之賢而不能用,古今爲國者,無仁賢而久安長治者,未之有也。壽恒曰,爲人君者,當危亂之時,雖悔不用賢,而猶無益也,安平之日,能用賢聽納,則斯乃國家之福也。萬重曰,宋蘇軾之言曰,平居而犯顔直諫之士,必伏節死義於臨亂之日也,王蠋,以齊王不用,故退耕於野,終乃伏節而死,此固忠直之臣也,有如是之人,而不知聽用,則泯王之失國,固其宜矣。又曰,畫邑之畫字,或云晝字也,以孟子去齊,三宿出晝觀之,則晝邑似是矣。上曰,北海云者,指何地而言耶。萬重曰,齊都臨淄,臨淄自東北至海,則北海,卽齊地也。崔後尙曰,戰國之時,爲將者非一,而未有如樂毅者,故稱之以上將軍矣。金壽恒曰,以一時形勢言之,則燕小而齊大,强弱不同,而六日之間,下齊七十餘城,此非良將乎?凡爲將者,不獨善於用兵,而智謀有餘,人心悅服,則有戰必勝者,兵家之至論也,樂毅之伐齊也,其所爲之事,皆出於毅,上將軍之稱,固其然矣。上曰,會于京師云者,朝會于周耶?萬重曰,非必謂朝周也。上曰,若非朝會,則何以言京師耶?後尙曰,若朝周則不必以會字,特書于綱也,抑恐此時,諸候自大,而周室衰弱,故特書會字,以示其貶也。萬重曰,王孫賈之事,可謂賢矣,而此時年僅十五歲矣,且婦人,異於男子,而其毋責之之言,如是其激切,則可謂必中之善人也。上曰,晉和氏璧者,以辨和之玉而稱之耶?萬重曰,然也。缺數行金壽恒曰,頃日政院,與臺官所爭之事,元非大段,而轉輾相激,俱未穩當矣,當初政院之混同出牌,固出於不察,或遞或推,臺官之相規,未爲不可,而至以大司憲,依再度牌不進例,施行爲請者,似極異常,厥後相避以不出,上疏大槪之事,斥以掩迹等語,尤涉源文矣。上曰,大司憲,別無所失,而爲臺官者,必欲論之,則或遞或推,猶之可也,請依牌不進例施行云者,事甚無謂。金壽恒曰,其時臺官,則旣已處置見遞,而當該承旨,無論所失輕重,旣被請遞之論,不但在渠廉隅,有難在職,其在朝家事體,亦不可强令行公矣。上曰,然則同副承旨李世翊,姑爲改差,可也。壽恒曰,原襄監司李之翼,高原郡守李柔等,以前任禮曹時事拿推命下之後,上年陵上修改之時,禮曹文書,因傳敎覓入云,未知曲折何如也。上曰,當初禮曹文書,殊欠明白矣。吳斗寅曰,臣招問該吏,且考謄錄,則自前曲墻修改時,則禮曹堂郞,進去監董,陵上石物塗灰時,則本陵參奉兼監役,獨爲監董,而上年齊陵曲墻修築,適與石物塗灰等役,一時相値,故該曹,以本曹堂上郞廳,進去監蕫之意,具由草記,而前無區別之事矣。壽恒曰,禮曹堂上郞廳,旣已進往,則塗灰之役,雖一體兼察,與專掌監董之官,似有差別矣。上曰,兼察與專掌有間,其時禮曹堂上郞廳,勿爲拿推,竝先罷後推可也。南龍翼曰,臣之情勢,已陳於前疏,而猶有所不安者,惶恐敢達。凡形獄庶務,判書專爲主掌之事,聖明亦已洞燭矣,已往啓覆時,昏謬不察之失,都在於臣,而千萬夢寐之外,特命收敍,參議·郞官,猶未蒙恩,臣之不安於心,爲如何哉。決不可晏然行公矣,當該參議·郞官,竝一體敍用。以下缺數行左承旨吳斗寅,左副承旨鄭晳,右副承旨申晸等上疏。大槪,臣等,情勢難安,屢瀆天聽,溫批荐降,不得不黽勉供仕矣,今日筵中,大臣,以同副承旨李世翊,旣被臺參,不可强令行公,至於啓遞,臣等於此,竊不勝愧懼之至,臣等均有所失,世翊旣以此見遞,則廉隅所在,決不可獨自晏然於職次,伏乞亟遞臣等之職,千萬幸甚云云。答曰,省疏具悉。不必如是煩瀆,爾等勿辭,從速察職。燼餘禮曹啓曰,頃日,以咸鏡監司各陵殿奉審啓本,純陵北邊臺石傾側處,則本曹,以本曹堂上奉審後,稟處覆啓,而智陵·淑陵·濬源殿,告祭香祝磨鍊中,純陵亦爲混同列書,純陵則原粘目中,付標以入之意,敢啓。傳曰,知道。禮曹謄錄
上在昌德宮。停常參·經筵。
謝恩,學諭李聃命。
吏曹啓曰,承旨有闕,政事,取稟。傳曰,明日爲之。
禮曹粘連幼學洪以度上疏云云,觀此疏辭,則新榜進士洪二度,以本名以度,己酉監試,初試入格陳試,得參於今年覆試進士三等第五人名,而皮封四祖,倩人書塡,誤書以二度,莫重國試,不可因仍苟充,上項進士洪二度,榜目中拔去,何如?啓,依允。朝報
上在昌德宮。停常參·經筵。
下直,順天府使南天澤。
傳于李觀徵曰,召對爲之。
有政。吏批,判書李尙眞進,參判洪處亮病,參議李翊相進,都承旨洪處大進。兵批,判書金萬基進,參判鄭榏,禁軍都試進,參議金禹錫進,參知孟胄瑞疏批未下,右副承旨申晸進。
兵批啓曰,慶尙水使,今當差出,而擬望之人乏少,守令·營將中可合人員,竝擬何如。傳曰,允。
吏批啓曰,慶尙監司,今當差出,而擬望之人乏少,承旨及他道守令,竝擬何如。傳曰,允。
吏批,以朴世堅·閔宗道爲承旨,廣州府尹李世華,仍任事承傳,魚震翼爲司僕正,鄭載禧爲掌樂正,金缺爲戶曹參判,李光鎭爲南原府使,李觀徵爲慶尙監司,朴時璟爲陽城縣監,趙宗冕爲免山縣監,宋以穎爲廣興主簿,安宗悌爲禁府都事,李謹行爲內資主簿,李玄年爲繕工監役,任奎·尹源·元振澤·安垕爲兼春秋,李英甲爲西學分差敎授,南垕爲南學分差敎授,金璛爲東學分差敎授,安燦爲戶曹佐郞,兪枋爲司諫,宋奎明爲繕工假監役。兵批,以李尙敬爲副摠管,李敏章爲五衛將,李鳳岭爲訓鍊僉正,柳椐爲五衛將,沈若俊·李世彬爲都摠經歷,李暹爲兼司僕將,金衒南爲茂山僉使,權倈爲慶尙右兵使,韓後爲缺萬戶,李公望·沈樸·孫萬雄爲武兼,及第朴元榮,今加折衝,大儻捕捉事,李世翊·李䎘爲副護軍,李枝茂爲副司直,金垓爲司禦,洪受溶爲翊贊,金得輝爲守禦,哨官李世添,今加折衝,大儻捕捉事。
申晸,以都摠府言啓曰,今日入直軍士,當爲中日習射,而兵曹判書參政,依前不得爲之之意,敢啓。傳曰,知道。
又以兵曹言啓曰,本曹逐朔上下布木,各處派定軍量減之數及祭軍調用事目,依榻前定奪,單子書入之意,敢啓。傳曰,知道。
又以兵曹言啓曰,武臣堂上曾經營將以上之人,父母年老者,在外人員,則不能的知其年歲,問于各其所居諸道,則諸道啓聞,今始來到,依其後錄,別單書入之意,敢啓。傳曰,知道。
又以兵曹言啓曰,新除授世子翊衛司翊贊洪受溶,卽本曹參知孟胄瑞妻同姓四寸娚,法當相避,而不能覺察,備擬受點,不勝惶恐,翊贊洪受溶改差何如。傳曰,允。
洪處大,以禮曹言啓曰,去二月十八日受灸入侍時。上曰,厚陵石物,今番摘奸時執頉,而傾頹之患,在於去秋前,則監司奉審時,及參奉,亦何不趁卽頉報耶?右議政金壽恒曰,令該曹査啓乎?上曰,分付該曹,査覈可也事,命下矣。査問于本陵,則以爲此石本來如此,乙巳年大臣來審後書啓中,有各樣石,或側或陷,或退或缺,無一完全,石役之不精如此等語,而厥後丁未年修改時,事涉重難,只裳石改排,以油灰改塗,補諸石之傾側生隙處,而其時塗灰,至今少無剝落之事,不知其不爲加傾之實,故不爲稟報云,監司則上年東道諸陵奉審,西道則春奉審,而未及秋奉審云,今此本陵內摘奸執頉處,雖云自乙巳年如此,而旣在於去秋之前,則本陵參奉之不爲報知本曹之責,在所難免,參奉,竝推考,何如?傳曰,允。
申晸,以兵曹言啓曰,今三月初三日大臣·備局堂上入侍時,上曰觀武才初試,依己酉年例,式年科擧罷場後,卽爲設行事,分付兵曹事傳敎矣,今此觀武才初試,兩局及精抄軍兵,則自各其軍門試取,堂上堂下武臣,禁軍各廳軍官,則自本曹差出試官試取,而嘉善武臣,禁軍別將,禁軍將,兩局及精抄廳·摠戎廳·守禦廳將官,別軍職內乘,竝除初試等項事,依己酉年例,擧行之意,敢啓。傳曰,知道。
今日,上御養心閤召對。左議政金壽恒,知中樞府事柳赫然,承旨鄭晳,侍讀官金萬重,正言朴泰尙,檢討官趙威鳳,假注書金始重,記注官李時橝,記事官睦昌明入侍。金萬重,進講綱目第二卷,自衛君卒,至莫敢復有缺,萬重曰,嗣君云者,當是時,衛甚殘微,而且未有諡法,故直謂之嗣君也,蓋衛之副君,專以權術爲治者也,其所施爲之際,缺而亦近於細瑣,此非人君爲國之大節也。上曰,取民云者,與大學取民之義同耶?萬重曰,以註語觀之,則此所謂取民者,其缺或近於得人心也。又曰,以荀子之言觀之,則嗣君聚歛計數缺正如隋文帝之事也。上曰,隋文帝自外夷而入於中國缺。萬重曰,未詳其出處,而第本非夷狄之種也,且荀子缺取民缺政修禮云者,如論語敎民等語,而一節加一節,其缺爲上耳。缺上曰,是時周室雖衰微,而諸候無有顯缺而獨楚王謀入寇,則甚無謂也。萬重曰,此時周室雖徵,未有甚於莊王問鼎之時,故問鼎之時,則王孫滿擧理而明缺而東周公,只以利害誘之,周室之將亡,可見於此矣。上曰,樂毅不聽劇辛之言,而以孤軍深入,下齊七十餘城,則曾無缺而畢竟遭讒者何耶?壽恒曰,君臣之間,始終如一者,幾希矣,自古爲將者,久仗兵威於外,則必有讒間之言,甘茂之於伐宜陽,東羊之於伐中山,是也,樂毅旣取七十城於呼吸之間,而不下莒卽墨者,至於三年之久,則讒言不得不入,而燕王之信讒,勢所必至,然則人主之於讒言,不可不明審處也。上曰,以戰國之將言之,則爲將者,無出於樂毅者耶?鄭晳曰,雖以諸葛亮之缺而自比於管樂云,則樂毅之通古今爲良將者,可知矣。上曰,以將兵言之,則吳起如何?萬基曰,吳起雖善將兵,而不知君臣之義,又況殺妻求將,則其爲殘惡薄行,可知也已。上曰,明太祖,賢君也,宜若不嗜殺,而靖亂三十年以後,名人之死節者頗多,其爲國規模不可知,而至於維持長久者,亦未知其所以然也。萬重曰,明太祖,殺戮雖多,以義理得天下,而規模正大,故其享國長久也。壽恒曰,明朝,不置三公之職,而只以閣老爲號,則缺亦未可知也。萬重曰,明朝爲文官者,不過陞貳師缺則無之矣。趙威鳳曰,自胡惟庸亂後,廢去三公之職矣。缺曰,有國者不可無三公之官,而明朝則廢而不置,此則甚缺之道也。講畢。柳赫然曰,觀武才設行事,頃日已有下敎矣。單子則命下後,所當書入,而昨者自下徑先上達,不勝惶恐矣。上曰,所謂馬上才,指何才而言耶。赫然曰,今將缺矣,所謂馬上才,卽上年偃月刀之用也,其制度則詳缺於武藝諸本,必考其動用之次序然後,用之可也。但偃月刀,極其斤重矣。上曰,其重幾何耶?赫然曰,七十斤餘矣。必缺數然後可定其等數,而執革則手持重物,不便於用,缺以槍勢之規習之,則似可,而若能敎訓習用,則必有利缺且單槍方,則單子中,有所稟矣,此亦不使習肄缺定行,故敢稟之耳。上曰,依爲之。趙威鳳曰,頃日堂上以上及侍從臣等父母年老者,皆被優賞之典,遠近聽聞,莫不感激,而但身經侍從及堂上以上年七十者,未得均蒙恩數,似爲欠典矣。上曰,身經侍從及堂上以上年七十者,竝爲食物題給,而宗班年七十以上者,亦一體施行可也。又啓曰,侍從及文武官父母年七十者,旣蒙食物題給之恩,以獨蔭官堂上以上父母年七十者,不豫其中,文·武·蔭,有所區別,未知何如也。上曰,食物,亦爲一體題給可也。金壽恒曰,侍從及堂上以上父母年七十人,則旣有食物題給之命矣,臣適有所懷,敢此仰達,故大臣妻及親功臣妻,亦有生存者,而其中或有窮乏,無以聊賴者,似一體賙恤矣。上曰,故大臣妻,靖社功臣妻,竝一體題給食物可也。趙威鳳曰,臣有所懷,不敢不仰達矣。持平趙昌期,曾以所懷疏陳,而厥後更無備擬,朝家用人之道,不容如是也。上曰,何爲其然耶?壽恒曰,昌期缺下備邊司者,久矣,疏中所陳之言非一,而右相李慶億缺時有曰當待領相出仕後,相議稟處云,故時未缺銓曹之意,則未知其所在,而豈有永塞之理乎。有缺,燼餘
上在昌德宮。停常參·經筵。
下直,靑丹察訪鄭庥。
未時,太白,見於巳時。
申晸啓曰,吏曹郞廳來言,承旨及臺諫有闕,政事何以爲之,敢稟。傳曰,明日爲之。
又啓曰,上番翰林尹致績,身病甚重,缺而仍爲出去,而待敎申善溫,尙不入來,卽爲牌招,使之入直,何如?傳曰,允。
傳于申晸曰,公主以沐浴事,下去溫陽地,給馬事缺處,下諭。
答右議政李慶億箚曰,省箚具悉卿懇。卿之疾病,尙今彌留,予用慮念,卿不必固辭,安心勿辭,從容調理。
答大司憲姜栢年疏曰,省疏具悉。已諭矣,卿其安心勿辭,從速察職。
答參知孟胄瑞疏曰,省疏具悉。爾其勿辭,從速察職。
持平權愈辭狀,右承旨閔宗道上疏,踏啓字。
答原襄監司李翊疏曰,省疏具悉。卿其勿辭,速往欽哉。
答校理朴世堂疏曰,省疏具悉。已諭矣,爾其勿辭,從速上來察職。
答奉敎尹致績疏曰,省疏具悉。爾其勿辭,調理察職。燼餘
上在昌德宮。停常參·經筵。
自辰時至申時,日暈。
藥房都提調金壽恒,副提調洪處大啓曰,夜晝之間,寒暖異候,伏未審聖體若何?臣等憂慮未弛,敢來問安。答曰,知道。
傳于吳斗寅曰,今日召對爲之。
吳斗寅啓曰,近日廳中,位甚不齊,而左副承旨朴世堅,除授有日,連以式暇而未肅拜,左副承旨朴世堅,及今日政差出承旨,竝牌招,使之察任,何如。傳曰,允。
傳于吳斗寅曰,今日召對,停。
傳于鄭晳曰,歸厚署棺板二部,送于內需司事,言于該曹。
有政。吏批,判書李尙眞病,參判洪處亮病,參議李翊相進,都承旨洪處大進。
兵批,判書金萬基進,參判鄭榏,禁軍都試進,參議金禹錫進,參知孟胄瑞病,同副承旨申晸進。
吏批啓曰,判書李尙眞,參判洪處亮,俱以病不來,小臣獨政未安,何以爲之,敢稟。傳曰,只出緊任。
吏批,以李世翊爲承旨,許濟爲禁府都事,持平望,不用。
兵批,以李松老爲都摠都事,成胤童爲訓鍊僉正,李延禎爲尙州營將,李敏章爲曹司衛將,李敏道爲翊贊,具奎·安命老爲文兼,李缺挺·朴元·李世添·閔宗道·李穦爲副護軍,權愈爲副司果,□□及第夏霖雨,登科前資窮。
以持平望單子,傳于吏批曰,加望。
以持平加望單子,傳于洪處大曰,今觀單子,則塞責加望,銓官所爲,殊甚駭異,當該堂上·郞廳,姑先從重推考,使之改入。
以持平改望單子,傳曰,司果趙昌期除授。
兵批啓曰,新除授尙州營將李延禎,方在罷散中,時無敍用之命,何以爲之,敢稟。傳曰,敍用可也。
備忘記曰,銓曹之專擅通塞,已作朝家令甲,則不宜如今日之放恣也,頃聞前持平趙昌期,以疏見忤,銓曹不爲敍用云,故予用怪訝,欲矯此弊矣,今政持平加望後,推考還給,實非泛然,則爲政官者,所當啓稟,而終始塞責,其縱恣無忌憚之狀,殊極驚駭,此而不治,將無以懲後,吏曹參議李翊相,先罷後推。
鄭晳,以戶曹言啓曰,本曹正郞李時橝所掌,乃是版別前例等緊重之任,而兼春秋,啓下於史官豫備,長在闕下,不得察任本掌之事,殊甚可慮,李時橝史官豫備,令本館卽爲改付標,何如?傳曰,允。
持平任相元啓曰,頃日奉常寺近處,有私自販肉者,被捉於禁吏,推治其人,則乃片脯肉也,造脯之事,除非內腸,不出寺門,已有定規,而下人公然偸竊,恣意賣買,爲官員者,不能覺察,請當該官員先罷後推,下人,令攸司囚禁治罪,全羅右水使閔暹,虐使軍兵,專事貪婪,各鎭軍木,補以餘布,帖給所親,惟意所欲,營中私販,至以邊將,勒定差員,恣爲奸利,略無顧忌,如此濫猾之人,不可置諸閫帥之任,以貽軍民之害,請全羅右水使閔暹,罷職不敍。臨淄僉使盧頊,身任邊將,不顧事體,雖是閔暹之管下,而親掌私販,甘爲差員,奔走奉行,惟恐不及,其鄙劣無識甚矣,請臨淄僉使盧頊,削去仕版。答曰,依啓。末端兩件事,不允。
鄭晳·李世翊啓曰,臣等伏承備忘,有李翊相罷推之命,而辭旨極嚴,以專擅通塞,縱恣無忌等語爲敎,臣等相顧驚悚之至,政官之不爲啓稟,雖未知其間曲折,而或拘體例,不得遽擬於獨政之日,則縱恣無所顧忌,恐非本情,請平心舒究,還收吏曹參議李翊相先罷後推之命,臣等待罪近密,區區所懷,惶恐敢達。傳曰,勿煩。燼餘
上在昌德宮。停常參·經筵。
下直。寧越郡守李商霖,麻田郡守羅襻。
申晸啓曰,事變假注書李墪,眼患卒重,勢難行公,卽爲改差,他假注〈書〉差出,使之察任,何如?傳曰,允。
鄭晳,以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
洪處大,以禮曹言啓曰,以頃日臺諫所啓,式年文科儒生講規,本曹與成均館,同議稟處,頒布中外事命下,而厥後本曹及成均館,連有事故,不得相會同議矣,今大司成李敏敍,旣已出仕,而本曹判書閔鼎重在外,參判李殷相,奉使出去,不得備員,姑待齊會後爲之之意,敢啓。傳曰,知道。
持平任相元啓曰,請全羅右水使閔暹罷職不敍。措辭見上請臨淄僉使盧頊削去仕版。措語見上答曰,不允。
司諫宋昌啓曰,吏曹參議李翊相,先罷後推之命,出於意外,臣不勝驚惑之至,持平趙昌期,前日投疏,語意頗僻,物議非斥,至今未已,昨日憲官備擬之際,雖有累度加望之敎,而可擬之人,亦不乏少,則爲政官者,何能臆遂聖意之必在此人,而有所啓稟,使久不擬望之人,遽擬於獨政之日乎。況聞筵臣所達,收用之語,未蒙明白發落,而旣不出於擧行條件,則汲汲奉行,意所不到,且臺官與庶官不同,苟且備擬,虧壞政體,則亦豈選法愼重之道哉,專擅縱恣,決非本情,而纔命特推,又加以罷推之罰,嚴辭峻斥,一至於此,此豈群下平日所望於聖明者哉,請平心舒究,還收吏曹參議李翊相先罷後推之命。答曰,銓曹之專擅通塞,事甚驚駭,筵臣陳達之後,則雖無擧行條件,該曹萬無不知之理,今謂之何能臆遂必在此人者,抑何意耶?予實未曉也。翊相之罷推,亦云輕矣,今乃煩瀆,予用駭然矣,不允。
司諫宋昌啓曰,以臣無似,添在諫職,目見君父過中之擧,不得不隨事爭執,而非但未蒙允兪,伏承聖批,至以予用駭然爲敎,臣誠惶愧,不知所以自處也,趙昌期之見斥公議,實非語言薄過,而頃日筵中,旣無明白發落,昨者聖敎,又不指的下問,則爲政官者,其敢謂聖意之必在此人,而不顧公議,遽擬臺職乎,殿下萬無不知之敎,恐非平心舒究之道。噫。進退人物,自是銓曹之任,通塞之際,惟當付諸公議而已,不料聖明,驟信一人之言,而致擬之如是太過也。今臣所論,實出於補袞之誠,而言不見信,反承嚴批,將何顔面,仍冒是職乎?請命罷斥臣職。
李世翊啓曰,司諫宋昌,再啓煩瀆,退待物論矣。傳曰,知道。
答校理李奎岭,副修撰崔後尙等箚曰,不允。燼餘
上在昌德宮。停常參·經筵。
李世翊,以都摠府言啓曰,副摠管李弘淵刑曹坐起進去晝仕,請出標信。傳曰,知道。
又以戶曹言啓曰,各道年終錢穀御覽會計,因請道會計未及上來,啓稟退限矣,今始齊到,修正以入之意,敢啓。傳曰,知道。
又以守禦廳言啓曰,畿內所在隨率牙兵十哨將官,則曾已啓下矣,近來新冒入牙兵二百餘名,不可無缺人哨官二員啓下之意,敢啓。傳曰,知道。
吏曹判書李尙眞疏曰,伏以伏見備忘記,以持平加望事,辭旨嚴峻,至命罷推政官,臣誠驚悚震越,罔知所以自處,竊念銓地用捨,一循公議,其所通塞,意在勸懲,自古已然,今不可變缺有所失,見非物情,則輒示貶罰,或停擬望,隨其本事之輕重,占還通之遲速,卽今曾經臺侍之中,亦多見塞之人,趙昌期,特其一耳,凡所通塞,必須堂郞完議,例不得一人獨擅,李翊相之不擬臺望,不過遵用政體故例,有何他意於其間,而尙已缺罪至缺則如臣忝在首席,久猶因循者,厥罪尤缺豈可以不參政,獨免乎?況臣病跧鄕曲,旣多缺今且强疾,參政之外,恒自呻吟蟄伏,罕與人相面,於人物上論議間,茫然無所知識,冥行墑埴缺常套,則今日之事,責全在身,而反使同僚,先被其害,愧懼之私,固不足言,而人器之不稱,疾病之缺到此益著,其何敢一刻冒居,再誤職事乎,伏乞亟罷臣職,以幸公私事云云。答曰,省疏具悉卿懇。今日同僚之被罰,何與於卿,而有此深嫌耶,安心勿辭,從速察職。
持平任相元啓曰,請全羅右水使閔暹罷職不敍,請臨淄僉使盧頊削去仕版,措辭竝見上臣伏見吏曹參議李翊相先罷後推之敎,至以專擅縱恣,爲其罪案,竊惜聖明,有此過中之擧也,銓曹淸望之通塞,必採衆議,博詢僚議,非一人之所獨專也,再昨憲官之擬,雖下加望之命。該曹終不以趙昌期備望者,非有他意,上不敢臆稟聖旨,下不欲輕改舊套也,臣竊念人君,凡有注意,微示其端,而爲臣者,曲揣而仰承,必以稱旨爲心,爭執之義絶,媚合之態興,此豈治世之事哉,明愼選道,以矯宿弊,無所不可,而屢煩嚴敎,以觀政官之所爲,竟治違傲之罪,是上下之情未孚,而有所伺察也,今臣此論,非爲翊相一人,實慮後日之弊,請還收吏曹參議李翊相先罷後推之命,答曰,不允。
正言洪萬鍾啓曰,吏曹參議李翊相先罷後推之命,出於千萬意慮之外,未免爲聖朝之過擧,還收之請,在所不已,而殿下不惟不賜允兪,反下未安之敎,臣竊不勝慨然之至,趙昌期前日陳疏,大被非斥於公議之所不許,該曹不得遽擬於淸望者,政體固然,再昨憲官之擬,雖有累度加望之敎,而可擬之人,亦不乏少,則政官之循例備擬,元非塞責之擧,且筵席說話,設有所聞,旣無明白發落,則爲政官者,亦何能曲揣聖意之必在此人,而有所啓稟,乃於獨政之日,敢以一人之意見,不顧公議之如何,而任自擬望乎,此實出於愼重之道,非有他意於其間,而殿下疑之太深,罪之太遽,辭旨嚴峻,至加罷推之罰,此豈群下平日所望於聖明者哉,專擅縱恣,決非本情,而朝家用罰,不可不審,請加三思,還收吏曹參議李翊相先罷後推之命。
司諫宋昌,引嫌而退,還收之論,意在匡救,雖承嚴批,不必爲嫌,請司諫宋昌出仕。答曰,不允。出仕事,依啓。燼餘
上在昌德宮。停常參·經筵。
夜五更,月暈。
以南有星爲假注書。
以李弘迪爲事變假注書。
李世翊,以都摠府言啓曰,副摠管李尙敬,以御營中軍沙河里習陣,進去晝仕,請出標信。傳曰,知道。
又以義禁府言啓曰,以黃海監司啓本刑曹粘目,前松禾縣監林大樴,時在平安道定州地本家云,依例發遣府羅將,拿來何如?傳曰,允。
持平任相元啓曰,請全羅右水使閔暹罷職不敍,請臨淄僉使盧頊削去仕版,請還收吏曹參議李翊相先罷後推之命。措辭見上答曰,不允。
司諫宋昌,正言朴泰尙啓曰,吏曹參議李翊相罷推還收之請,累日論列,而未蒙允兪云云。請還收吏曹參議李翊相先罷後推之命。措辭竝見上答曰,不允。
洪處大啓曰,吏曹郞廳來言,臺諫有闕,政事何以爲之,敢稟。
李世翊,以兵曹言啓曰,旣有觀武才初試時,罷散武士,亦爲試取,而第念各樣初試之類,其數旣多,初試入格之數,亦必不少,竝與閑散而許赴初試,則觀武才時,聚試之際,不無猥雜不便之事,今番則閑散缺赴初試之類,何以爲之,敢稟。傳曰,今此觀武才,設行於五年之後,不許閑散,亦甚埋沒,此類則取技許赴可也。
又以兵曹言啓曰,觀武才初試吉日,令日官推擇,則今三月二十日爲吉云,以此日擧行之意,敢啓。傳曰,日氣漸熱,旬八日爲之。
又以都摠府言啓曰,本府書吏四十人,羅將二十名,乃大典元額也,仁祖朝,値丙子之亂,至丁亥年,侍衛復設時,限國計稍完間,權定書吏十二,羅將十四,而堂上郞廳十八員之數,無減於前,故常時缺之之間,有不可言,每値擧動都試,無以成樣,苟簡之弊,不一其端矣。數十年來,有米布衙門,則續缺增加,或加元額,而本府則升米尺布,頓無出處,缺設元額,其勢末由,逮至先朝,癸巳年裁減時,缺減書吏雇布四疋,旋因本府啓辭,令該曹稟處事命下,則兵曹回啓內,旣減還給,必有各司紛紜之弊,而宿衛重地,不成模樣,事甚埋波,依前仍給事允下,先以丁亥之亂後草創,癸巳之年凶節省,凡可以除一分之浮費者,何所不用其極,而旣有官員,則不可無吏胥,故不曾更減於十分酌定之前數矣。頃於辛亥年,書吏·羅將,秋成各減二名,迄玆三載,尙未復設,而羅將三名,今又見減,則書吏只存十人,而羅將只存九名矣,前頭擧動之缺雖未知目今都試中日,各處使喚及堂上·郞廳坐起役責之無人,事甚難處,故枚擧移文于兵曹,則答以入啓定奪之事,不得撓改云,此等細瑣事,不宜煩啓,而係是大段窒礙處,不可無變通之道,惶恐敢啓。傳曰,令該曹更爲稟處。
以忠淸監司狀啓,臣卒得寒疾,症勢苦劇,亟命遞改事,傳于李世翊曰,下該曹。
左議政金壽恒箚曰,伏以臣,伏見備忘記,以趙昌期不擬持平之望,特下政官罷推之命,臣不勝驚惑之至,塞責加望,不爲啓稟之敎,雖未知聖意之所在,而凡加望命下之後,可擬之人,若有故,則歷擧啓稟,或有之矣,自上指缺下詢不擬之由,則亦可陳其曲折矣,前後加望之人,皆不下於昌期,則不可謂之塞責,而其他如昌期比者,又不止一二,則旣不可歷擧以稟以下缺仍乞遞免,以彰臣罪事。答曰,省覽卿箚。予用疑訝,伊日筵中說話,卿聞之詳矣,而所言者一二言矣,今也如是云云,此予未解者也。予之必使加望者,若謂之今日他人,無踰於此人云爾,則卿言亦無不可,而以昨日備辭意觀之,亦可見其不然,而惡其專擅之意,則卿之云云,胡乃至此也,曾聞銓曹之進退人物,雖其職也,而至於專擅通塞,實非令甲也,故予意以爲,其言或愚或妄,疏意旣不至於陰邪,則以一任其狂妄之言,銓曹不宜專擅通塞也,明矣。何者,趙昌期之疏,已經省覽矣,繼有褒嘉之批矣,廟堂亦當有稟啓之事矣,銓曹强諉之公議,而從中阻塞,此非專擅而何,其言旣發於筵中,阻塞又乖於恰當,則爲政官者,所當惶恐之不暇,而放恣阻搪,挺身自當者,不有國法之罪,豈至於罷推而已乎?今乃止此者,亦云末減,而卿言若是,又請乞免,予尤未曉,卿其安心勿辭。
吏曹參判洪處亮上疏。大槪,臣與同僚,罪無異同,決難一刻冒居,亟賜罷斥,以正臣從前不職之罪事,入啓。燼餘觀武才初試規矩,鳥銃三柄,一巡二中,柳葉箭一巡三分,片箭一巡二分,雙劒上上,偃月刀上上,本國劒上上,捧上上,挾刀棍上上,藤牌上上,鞭棍上上,拳法上上,騎蒭一次二中,鞭蒭一次五中,馬上才·上下馬·上偃月刀落點。訓局謄錄
上在昌德宮。停常參·經筵。
下直,長湍府使邊國翰,慈山郡守韓世弼,宜寧縣監朴世址。
謝恩,副校理李堂揆。
禁府,金厦樑拿囚。啓。
藥房啓曰,比來日氣漸向薰熱,伏未審聖體若何?臣等憂慮無已,敢來問安。答曰,知道。
府啓,臣以全羅右水使閔暹事,累日論列,未蒙允兪,或恐聖慮,遠地傳聞,容有欠審而然也,暹之貪婪之狀,不一而足,騰播遠邇,有耳皆聞云云。請全羅右水使閔暹罷職不敍。臨淄僉使盧頊削去仕版。請還收吏曹參議李翊相先罷後推之命。措辭竝上同答曰,依啓。李翊相事,不允。
院啓,請還收吏曹參議李翊相先罷後推之命。措辭上同答曰,不允。朝報此條疊兵曹啓曰,觀武才初試吉日,令日官推擇,則今三月二十日爲吉云,以此擧行之意,敢啓。傳曰,日氣漸熱,旬八日爲之。禮曹謄錄
都摠府啓曰,副摠管李尙敬,以御營中軍沙河里習陣,進去晝仕,請出標信。傳曰,知道。都摠府謄錄
上在昌德宮。停常參·經筵。
內乘金錫翼,公主陪行事,溫陽地出去。
大司憲姜栢年辭職上疏。入啓。
京畿監司金宇亨公主陪行事,出去。
左議政金壽恒上疏。大槪,伏奉聖批,臣罪益著,伏乞亟賜罷斥,以戒具僚,以安愚分事。入啓。
府啓,請還收吏曹參議李翊相先罷後推之命。措辭見上答曰,不允。
政院啓曰,文武科會試,只隔一日,兩司之官,各備四員然後,可以進文武科四所,而諫院,則司諫宋昌,正言洪萬鍾·朴泰尙行公,而大司諫金徽,獻納宋奎濂在外,兩員中,合有變通之道,憲府則大司憲姜栢年陳疏,掌令李彙晉在外,一員未差,執義趙遠期,持平趙昌期,俱未肅拜,行公之員,只有持平任相元,在外之員,當有變通之道,且守令之未經憲府署經者,至於六人之多,執義趙遠期,持平趙昌期,卽爲牌招肅拜,使之署經,何如?傳曰,知道。宋奎濂·李彙晉,今姑改差。
執義趙遠期啓曰,臣近因痼疾之猝劇,久未肅謝,逋慢之罪,萬殞猶輕,且與持平趙昌期,有兄弟相避之嫌,不可仍冒,請命遞斥臣職。答曰,勿辭。退待物論。
府啓,引嫌而退,雖有相避,旣非當遞,有痼稽謝,不必爲嫌,請執義趙遠期出仕。答曰,依啓。
院啓,請還收吏曹參議李翊相先罷後推之命。措辭見上答曰,不允。
執義趙遠期啓曰,臣於本府之啓,有不可同參之嫌,敢披危悃,復瀆宸嚴,臣罪至此萬死,請命遞斥臣職。答曰,勿辭。退待物論。朝報
訓鍊都監啓曰,去己酉年二月初十日召對時,左議政許積所啓,今此觀武才初試時,御營廳及兵曹,不試兼藝,而獨訓鍊都監,許試兼藝,臣問其由於都監,則曰中旬之時,兼試射砲,曾因傳敎,已成規例,故前日觀武才時,亦嘗依中旬之例,許試兼藝云,而與御營廳兵曹規例不同,似涉不均矣。上曰,今番則旣因中旬之例,已爲試取,不可拔去,此後觀武才時,兼藝與否,兩局及兵曹,稟旨擧行可也事,傳敎矣。砲手之兼試射藝,雖因傳敎,用於中旬,而至於觀武才時,則與御營廳兵曹規例不同,果涉不均,今番初試,則勿許砲手之兼試射藝似當,依此擧行,何如?傳曰,允。訓局謄錄
禮曹啓曰,觀武才初試,旣以今十八日爲之事,命下矣。自前春塘臺觀武才時,或以文臣庭試,或以儒生庭試對擧,而今番則儒生庭試次第也,以此磨鍊擧行乎?敢稟。傳曰,依此爲之。禮曹謄錄
都摠府啓曰,副摠管李尙敬,以御營中軍,觀武才初試取才事,慕華館進去晝仕,請出標信。傳曰,知道。都摠府謄錄
上在昌德宮。停常參·經筵。
夜一更,流星出天中淡雲,入東方天際,狀如拳,尾長五六尺許,色赤。四更五更,月暈兩珥。
持平任相元啓曰,請還收吏曹參議李翊相先罷後推之命。措辭同上執義趙遠期,引嫌而退,旣有所嫌,不得聯名,揆以臺體,勢難仍在,請執義趙遠期遞差。答曰,不允。差事,依啓。
有政。吏批,以李夏鎭爲掌令,魚震翼爲獻納,洪柱國爲弼善,金煥爲校書副正字,南宮垕爲缺,權常任爲奉常參奉,李有相爲司藝,前府使崔後憲爲通缺,成虎徵爲掌令,洪柱國爲執義,李松老爲咸從縣監,李益昌爲缺縣監,許濟爲平丘察訪,李益華爲工曹佐郞,李墪爲缺察訪。
兵批,以韓楫爲全羅右水使,李行益爲滿浦僉使,柳椐爲五衛將,蘇山海·李雲登爲五衛將,沈之溟·李有相·崔文湜·李彙晉爲副護軍,宋奎濂爲副司直,李弘迪·安命老爲副司正,具崟爲司果。
兵批啓曰,滿浦僉使李行益,時無加資之命,何以爲之?敢稟。傳曰,依例加資。
執義洪柱國啓曰,臣頃叨試院之命,入啓榜目中,有擧字名字誤書不察之失,纔被推勘,且本府,方論李翊相罷推還收之啓,而翊相,卽臣異姓四寸親也,法當相避,不敢可否,以此以彼,俱難仍冒,請命遞斥臣職。答曰,勿辭。退待物論。
掌令李夏鎭啓曰,本府,方以前吏曹參議李翊相罷推還收事爲請。翊相,卽臣之異姓四寸兄也,臣於此論,有不敢可否之嫌。且臣,頃以監試會試之官,入啓榜目中,有不察誤書之失,推緘在身,未及照勘,以此以彼,不敢冒居,請命遞斥臣職。答曰,勿辭,退待物論。
正言洪萬鍾·朴泰尙啓曰,請還收吏曹參議李翊相先罷後推之命。措辭見上臣等伏聞,江都移轉之穀,歲前未及準數輸納之邑,則因上司催促,今方督捧,窮民之不能備納者,或出其種糧,或賣其田宅,愁怨載路,勢將失業,當初移粟,本爲賑貸貧民之資,而當此農節,民方赤立,朝家軫恤之道,合有變通之擧,且今春民間,必不免更受移粟,與其運來運去,只增勞費,曷若因以施惠之爲便乎?請京畿列邑中,移轉穀未及輸納者,姑令停捧,以爲待秋備納之地。答曰,不允。末端事,令廟堂稟處。
李世翊,以御營廳言啓曰,本廳別馬隊及射砲軍兵等觀武才初試,缺件別單書入之意,敢啓。傳曰,知道。
又以成均館員,以知館事意啓曰,經書校正官有闕缺未詳知爲,在前正郞洪缺使之校正,何如?傳曰,允。
申晸,以兵曹言啓曰,都摠府羅將三名,仍存勿減事草記。傳曰,令該曹更爲稟處事,命下矣,本曹各樣朔上下裁減之擧,出於遺儲匱竭,萬不得已,而稟啓定奪,未及一朔,旋卽撓敗,則不但不成事體,此路一開,他各司必有啓請,而所當一體堅執,以待遺儲之稍裕,而摠府,以闕內宿衛,有異於他司,則三名內,一名還存,此外竝勿施行,何如?傳曰,存二減一,可也。
以持平趙昌期試官牌招不進,罷職傳旨,傳于李世翊曰,勿捧傳旨。
掌令成虎徵,持平任相元啓曰,執義洪柱國,掌令李夏鎭,竝引嫌而退,嫌不聯名,姑舍勿論,而旣帶推勘,勢難在職,請執義洪柱國,掌令李夏鎭,竝命遞差。答曰,依啓。
李世翊啓曰,執義洪柱國,掌令李夏鎭,旣已遞差。武科試所,無進參之員,政官牌招,其代卽爲差出,何如?傳曰,允。
又啓曰,卽刻爲政事,命下矣。廳中只有申晸及李世翊,而申晸,以該房,兵批進去,李世翊,當守廳中,史批無進去之員,何以爲之?敢稟。傳曰,吏·兵批兼進。
吏批,判書李尙眞進,參判洪處亮疏批未下,參議李翊相罷職,右副承旨申晸進。兵批,判書金萬基進,參判鄭榏病,參議金禹錫病,參知孟胄瑞進,右副承旨申晸進。
以鄭載禧爲執義,金海一爲掌令,洪柱國爲司成,趙遠期·洪柱國·李夏鎭爲副護軍。
李世翊,以司饔院言啓曰,咸鏡道今月朔各殿進上,今日來納本院,而大王大妃殿所封缺生松魚十尾內,七尾色變,至於腐敗,殊甚可該,當該封進官,難免不謹封進之責,推考,陪持人,亦未免不謹護來之罪,令攸司囚禁治罪,何如?傳曰,允。
答左議政金壽恒疏曰,省疏具悉卿懇。昨者之批,蓋言其予意而已,今觀疏意,還用惋然,無乃以爲有所深意而然耶?予以爲不然也,復不多誥,卿其諒予之意,安心勿辭。仍傳曰,遣史官傳諭。
京畿監司李俊耉上疏。大槪,畿輔巡宣之任,決難承當,病勢且劇,無以自力,伏乞亟許鐫改,以重名器,以安微分事,入啓。
原襄監司李翊上疏。大槪,猥陳私懇,冀蒙恩許事,入啓。
明日式年講經覆試一所試官。趙珩·鄭榏·安縝·兪櫶·金海一·李濡·宋最。二所試官。南龍翼·權堣·崔逸·李堂揆·朴純·安後泰·李立中。
武科覆試試官。金壽興·李元老·李尙敬·都擧元·李世彬·魏天相。二所試官。金萬基·申汝哲·閔昇·鄭載禧·朴燧·許璞。
武二所參試官鄭載禧,代安後泰。文一所參試官金海一,代徐文尙。文二所參試官安後泰,代閔聖魯改落點。燼餘
上在昌德宮。停常參·經筵。
卯時,日暈兩珥。自辰時至午時,日暈。
申晸,以都摠府言啓曰,副摠管李弘淵,刑曹坐起進去晝仕,請出標信。傳曰,允。
執義鄭載禧啓曰,卽者新除之命,出於夢寐之外,迫於視事,旣在闕中,不得不仍卽祗肅,而第臣,曾忝是職,不自量力,妄有所論,而擬律乖當,乃有大臣異常之譏,追思惶愧,無地自容,孽由自心,不敢尤人,而獨惜乎姜栢年疏中之語,駟不及舌也,姜栢年,齒德地望,臣所尊敬者,非有一毫因事擠陷之心,而其言乃曰,急急狙擊,猶恐不及,老成人引咎之語,不宜如是,而至以不忍爲此態云者,尤所未曉也。臣之所論,不過一時相規之意,有何情態之不言,而含怒太深,語不知擇,有若乘憤詬詈者然,臣不欲與之相較也,勿論事之是非,論人而反被其人之詆斥,墜落臺風,實自臣始,無非如臣不似,忝叨非據,自取輕侮之致,將何顔面,復入言地,以速顚躓乎,決不可一刻苟冒,請命遞斥臣職。答曰,勿辭,退待物論。
掌令成虎徵啓曰,臣頃忝本職,論事不審,見非物議,引嫌得遞,昨承試官之牌,遽蒙誤恩之澤,情勢憫蹙,冒呈辭疏,而見阻喉司,迫於試事,不得不祗謝矣,卽者同僚,以此自列,異常深文之譏,旣發於筵席,文飾狙擊之斥,又出於長官,則臣之難冒之勢,與同僚無異,何敢晏然處置乎,決不可一刻仍冒,請命遞斥臣職。答曰,勿辭,退待物論。
持平任相元啓曰,執義鄭載禧,掌令成虎徵,竝引嫌而退,旣往之事,不必追咎,嫌不處置,其勢固然,執義鄭載禧,掌令成虎徵出仕。答曰,依啓。
吏曹啓目,忠淸監司南二星辭狀云云。南二星之常時抱病,人所共知,而旣云傷寒,則自可卽瘳,似當使之調理察任,而藩臣進退,自下不敢擅便,上裁何如?啓,依允。燼餘
上在昌德宮。停常參·經筵。
藥房副提調洪處大啓曰,伏未審數日來,聖體若何,臣區區憂慮,敢來問安。答曰,知道。
洪處大啓曰,吏曹郞廳來言,臺官有闕,政事何以爲之?敢稟。傳曰,明明日爲之。又以禮曹言啓曰,觀武才初試,旣以今十八日爲之事,啓下矣,自前春塘臺觀武才時,庭試,或以儒生庭試對擧,而今番,儒生庭試次第也,以此擧行乎?敢稟。傳曰,以此爲之。
以謝恩使咨文,傳于李世翊曰,銀子,淑徽公主賜給。其餘,下該曹。
以右議政李慶億初度呈辭。傳曰,不允批答。
答大司姜栢年疏曰,省疏具悉。卿辭至此,本職今始勉副,卿其勿辭焉。
答原襄監司李翊疏曰,省疏具悉。卿其依願往來。
答慶尙監司李觀徵疏曰,省疏具悉。卿才允合,何用辭爲?卿其勿辭,速往欽哉。
答京畿監司李俊耉疏曰,省疏具悉。卿才允合,何用辭爲?卿其勿辭,從速察職。
答吏曹參議洪處亮疏曰,省疏具悉。今日同僚之被罰,何與於卿,而有此深嫌耶?勿辭從速察職。
左議政金壽恒上疏。大槪,臣之情勢,終難仍冒,而且有身病,不得趨詣於藥房問安之前,更伸前懇,乞賜罷免,以幸公私事。入啓。
謝恩兼冬至使昌城君泌,副使李正益,書狀官姜碩昌,入來。燼餘
上在昌德宮。停常參·經筵。
洪處大啓曰,小臣與左承旨吳斗寅,聖節望闕禮進去,下直。傳曰,知道。
李世翊啓曰,大司憲未差,執義鄭載禧,掌令成虎徵·金海一,持平任相元,試所進去,持平趙昌期未肅拜,今日以監察茶時之意,敢啓。傳曰,知道。
又啓曰,明日聖節望闕禮,依近例爲之之意,敢啓。傳曰,知道。
申晸,以兵曹言啓曰,今此觀武才初試時,入直禁軍,出標信出試後,還爲入直,何如?傳曰,允。
李世翊啓曰,都摠府郞廳來言,闕內各處,入直軍士,夜巡檢云矣,敢啓。傳曰,知道。
卯時,日有右珥。辰時,雨雹,狀如小豆。午時,雨雹,狀如小豆,灑雪。
右議政李慶億不允批答。王若曰,自聞卿體之不佳,方切憂念,是何予心之不諒,而有避辭,或未深思,肆用敷告,疾病而思釋重負,固人之常情,安危之須仗賢才,乃今之急務,參以公私之辨,宜有輕重可言,休戚與同,卿固無恝視之義,倚毗之重,予何暇强迫爲嫌,矧先朝識卿于微,惟小子擧國而聽,歷華要而登宰列,一節不渝,由銓衡而躋台垣,輿望允協,公平足以矯時弊,淸儉足以爲世儀,蓋擧國方拭目於陶鈞,故令予如失手之左右,計年齡則未及遲暮,論筋力則方喜康强,偶然榮衛之少愆,意者神明之所勞,念周餘蘇息之未易,而予躬疹疾之纔瘳,方爲勵精而圖治,以倡卿士,庶幾懲前而毖後,以固本根,此誠治亂之一大關,亦惟寡昧之一初政,舟楫之托,所深望於輔臣,鼎席之虛,未有甚於今日,時不可去,予將疇依。於戱,卿無復辭,予不多誥,臨深履薄,予無樂乎爲君,憂國如家,卿豈果於忘世,宜遵至意,勉回遐心,所辭宜不允,故玆敎示,想宜知悉。知製敎金萬重製進
左議政金壽恒疏曰,伏以臣,旣負妄言之罪,理難仍冒,露章陳懇,冀蒙罷免,聖批開示丁寧,遣史官傳喩,此豈如臣滓賤所堪承當,惶感殞越,不知所諭也,第念君父之於臣子,苟有罪過,從而誨責,固其宜也,臣雖無狀,何敢揣摩聖意之淺深,以爲之進退哉,臣愚妄之狀,至此而畢露,決不容仍據不穪之位,而哀籲實出於此也,臣之竊廩妨賢,其罪固已,多矣,然而及今早賜斥退,則國事猶不至於大誤,臣身亦可免於重誅矣,如或仍循假借,積釁累罪,終致僨敗而後已,臣身雖不足惜,其於國事何哉?臣之當退之義,難進之勢,不惟自諒已審,抑亦公議可畏,不敢以恩諭勤摯而冒沒更進,重貽淸朝之累,而且臣宿患風痺之症,每發於春夏之交,數日以來,一倍苦劇,藥房問安,亦不得趨詣,臣罪尤萬萬矣,伏乞聖慈,更加揣量,特許鐫免臣職,以幸公私,臣無任云云。答曰,省疏具悉卿懇。予意已諭於前,而卿疏又至,何不諒至此耶?右揆以病呈單,卿又連上疏章,鼎席殆空,事務之不得稟決者已多,其於國事何,卿若念及於此,不待予言而必諒,故復不多誥,卿其安心勿辭,以副予意。仍傳曰,遣史官傳諭。燼餘
司諫宋昌,正言洪萬鍾·朴泰尙啓曰,臣等伏聞江都移轉之穀,歲前未及準數輸納之邑,則因上司催促,今方督捧,窮民之不能備納者,或出其種糧,或賣其田宅,愁怨載路,勢將失業,當初移粟,本爲賑貸貧民,而當此農節,民方赤立,朝家軫恤之道,合有變通之擧,且今春民間,必不免更受移粟,與其運來運去,只增勞費,曷若因以施惠之爲便乎,請京畿列邑中,移轉穀未及輸納者,姑令停捧,以爲待秋備納之地。答曰,令廟堂稟處。備局謄錄
政院啓曰,明日聖節望闕禮,依近例爲之之意,敢啓。傳曰,知道。禮曹謄錄此條疊錄
上在昌德宮。停常參·經筵。
下直,益山郡守李重藎。
申晸,以都摠府言啓曰,今日入直軍士,中日習射,請出標信。傳曰,知道。
有政。吏批,判書李尙眞進,參判洪處亮服制,參議李翊相罷職,都承旨洪處大進。兵批,判書金萬基外司坐起,參判鄭榏試官進,參議金禹錫進,參知孟胄瑞受由在外,同副承旨李世翊進。
以金徽爲大司憲,尹拯爲進善,洪爲兵曹佐郞,李秞爲司僕正,李有相爲掌樂正,趙遠期爲宗簿正,李聃命爲奉常副奉事,榥爲西川都正,桓爲西原正,金益炅爲大司諫。兵批,以姜栢年·崔後憲·睦林奇·李□亨爲副護軍。
朴世堅,以禮曹言啓曰,春塘臺儒生庭試對擧事,旣已允下矣。取考本曹文書,則甲辰四月春塘臺儒生庭試觀武才,終日設場,卽日唱榜矣。今亦依此例,磨鍊擧行乎,敢此仰稟。傳曰,依甲辰年例,爲之。
又以禮曹言啓曰,去戊申年十二月十六日召對時,領議政鄭太和所啓,向時則庭謁儒生正草紙,自官家備給矣,亂後國無物力,使之自備,而轉相務勝,紙品漸好,至於外方,有別造紙簾而浮出者,已成弊風,今後則一切禁斷,以草注紙,見樣定式,而擧子輩,如或復踵前習,仍用好品紙,則四館切勿打印以給事,竝爲分付該曹,着實擧行事,何如?上曰,依爲之事,傳敎矣。其時,欲以此意,知委京外,而今此春塘臺儒生庭試時,正草紙,依草注紙見樣,踏印以給,長廣敦厚者,切勿踏印事,更加申飭四館,何如?傳曰,允。
司諫宋昌啓曰,請還收吏曹參議李翊相先罷後推之命。措辭上同答曰,不允。
持平任相元啓曰,請還收吏曹參議李翊相先罷後推之命。措辭上同新除授大司憲金徽,時在忠淸道忠州地,請斯速乘馹上來事,下諭。答曰,不允。下諭事,依啓。
右議政李慶億再度呈辭。傳曰,不允批答。
咸鏡監司書目。鍾城府使鄭華齊病重,令該曹處置事。燼餘
戶曹啓曰,卽接內需司牒呈,則本司單子內,內資·內贍兩寺進排各穀價本,一依兩寺上下之數,今癸丑條爲始,直送本司事,啓下矣。所當依此擧行,而第念兩寺進排各穀,本非自前貿易進排之物,初以本寺貢物遺在,上下進排矣,中間遺在,不足以價本上下,使之貿易進排,雖今後各穀遺在,如或有遺,則自當以本色上下,今者直以價本,移送內司,有若固爲定式者然,事涉難便,至於內資寺,則癸丑各穀價米,旣已依例上下於貢物主人等處,已上下之價,到今亦難還捧,癸丑條則依前進排,自明年爲始,更爲定奪擧行,何如?傳曰,然則不必爲例,已上下處外,以荏子代給。戶曹謄錄
上在昌德宮。停常參·經筵。
下直,原襄監司李翊。
藥房都提調金壽恒,提調金萬基,副提調洪處大啓曰,伏未審數日來,聖體若何,因入侍醫官所傳,伏聞右腋下,有牽痛之候,右乳上,亦有赤暈,夜間加減復何如?臣等卽與諸醫入侍,詳察診候,議定鍼藥宜當,臣等無任憂慮之至,敢來問安,竝此仰稟,答曰,知道。症候,已言于醫官矣。
吳斗寅啓曰,今日右承旨朴世堅,家有拘忌之疾,不敢仕進,左副承旨鄭晳,右副承旨申晸,以病亦不仕進,事極未妥。左副承旨鄭晳,右副承旨申晸,卽爲牌招,使之察任,何如?傳曰,允。
李世翊,以侍講院言啓曰,本院上下番十員內,輔德羅以俊在外,兼輔德李選,疏批未下,弼善任奎,兼文學尹源,司書鄭維岳,俱在呈告中,文學徐文尙,在試所,兼司書未差,兼說書尹致績,以病呈辭,兼弼善臣洪柱國,說書臣崔錫萬,方爲入直,而不但俱有身病,當此逐日開筵之日,無他推移之員,事體殊甚苟簡,且賓客閔維重,纔已入來,明日王世子相見禮時,只有入直二員,更無進參之員,分班贊禮之際,將不爲成樣,本院呈告人員,竝卽牌招,以爲進參之地,何如?傳曰,允。
又以侍講院言啓曰,新除授進善尹拯,時在忠淸道尼山地,書筵侍講事緊,請斯速乘馹上來事,下諭。傳曰,允。
洪處大啓曰,右承旨朴世堅,辭疏到院,而觀其疏辭,則兒子所患猝重,明是拘忌之疾,旣犯熏穢,不敢詣近密云,原疏則不敢捧入,而合有變通之道,何以爲之?敢稟。傳曰,遞差,可也。
持平任相元啓曰,請還收吏曹參議李翊相先罷後推之命。措辭同上答曰,不允。
洪處大啓曰,吏曹郞廳來言,承旨有闕,政事何以爲之?敢稟。傳曰,明日爲之。
敎李翊書。王若曰,觀風問俗,方岳之責誠難,簡賢分憂,王者之政是急,卿才可托,僉擧允諧,惟卿端方自持,溫雅其質,蜚英淸世,名論重於輩行,發軔華塗,敭歷遍於侍從,由金馬而翔玉署,見學士之詞華,亞栢府而長薇垣,多諍臣之缺,長銀臺之出納,奉公不憐於夙宵,佐銓部之陶甄,稱職可觀於前後,文章缺有餘裕,政事自可旁通,已睿邇列之嘉猷,合試外藩之治理,睠彼濊貊之舊壤,介於嶺海之遐陬,拱北門之咽喉,包羅天險,據上游而襟帶,捍蔽王藩,幅員廣而人徒稀,多山谿不食之地,土田瘠而民産薄,小粟米惟正之供,地理最爲崎嶇,州縣亦甚凋弊,人心雖不豪悍,政難適於緩急之間,民風缺淳庬,治易失於撫御之際,況經前歲之飢疫,可想此時之蕭條,督祖量田,歎息愁怨之竝起,搜軍丁缺戶流移死亡者幾多,非得慈詳愷悌之人,缺保勞來之責,玆授卿以原襄道觀察使兼兵馬水軍節度使巡察使缺誠率職飭躬餘缺故玆敎示,想宜知悉。知製敎李柙製進
右議政李慶億再度呈辭不允批答。王若曰,初誥丁寧,謂卿意之必諒,再辭繼至,愧予誠之未孚,鼎席不可以俱空,國事宜有以深念,蓋觀相臣之進退,實係時運之重輕,雖庶官,亦欲久任而責成,況三公,豈可微疾而去位,泰山喬岳,不以運動而爲功,元首股肱,貴在誠信而相悉,一時疾病,予固憂之,連章避辭,卿或過矣,且今災荒之餘,又多危難之徵,以卿有弘濟之才,倚而爲重,以卿有淸愼之德,任之不難,雍容廊廟而坐鎭俗流,卽卿餘事,整頓綱紀而大振國勢,是予至望,不意仰成之時,遽有乞免之請,無妄何難於勿藥,豈必累辭,已諭不煩於多言,唯宜深體。嗚呼,方時事之孔劇,屬予疾之新瘳,其輔相之任者,此時爲難,議更張之道,則一日亦急,須諒至意,亟斷來章,所辭宜不允,故玆敎示,想宜知悉。知製敎李敏敍製進
左議政金壽恒箚子。大槪,更陳情勢病勢,乞賜遞免,以幸公私事,入啓。燼餘
上在昌德宮。停常參·經筵。
辰時,日暈兩珥,白氣如虹,出自兩珥,長各二三丈,逶迤指北,良久乃滅。自巳時至未時,日暈。
下直,開城留守李後山。
藥房提調金萬基,副提調洪處大啓曰,伏未審夜來,聖體若何,腋下牽痛,乳上赤暈等症候,加減如何?臣等無任憂慮,敢來問安。答曰,知道。症候,已言于醫官矣。今後勿爲逐日問安。
李世翊,以都摠府言啓曰,都摠管李元老,以文臣朔試射試官,訓鍊院進去,請出標信。傳曰,知道。
吳斗寅啓曰,左副承旨鄭晳,今日亦不仕進,而聞其所患,不至大段云,左副承旨鄭晳,及今政新除授承旨,竝卽牌招,使之察任,何如?傳曰,允。
李世翊,以兵曹言啓曰,當日缺稱名人,自金吾門入來,差備門外擊錚,極爲駭愕,令攸司,囚禁治罪,同門守門將方垣,不能禁斷雜人,亦爲非矣,推考何如?傳曰,允。
有政。
吏批,判書李尙眞進,參判洪處亮進,參議李翊相罷職,都承旨洪處大進。兵批,金萬基進,參判鄭榏試所進,參議金禹錫病,參知孟胄瑞受由在外,同副承旨李世翊進。
吏批,以安縝爲承旨,閔重魯爲司藝,李尙眞爲同成均,李器晩爲典牲主簿,張瑱爲承文副正字。兵批,以盧道玉爲都摠經歷,朴相漢爲五衛將,朴世堅爲副護軍。
以右議政李慶億三度呈辭。傳曰,不允批答。
李世翊,以禮曹言啓曰,卽接典牲署所報,則湖西分養黑牛六首,纔已自濟州出來,去月晦前,始爲上京,而體少瘦瘠,不合於祭用,本署前養黑牛,只有二首,而一首,自前病瘠,亦不可用,前頭夏亨大祭實豫差,欲推移封進辭意,具由入啓,黑牛三首,令該曹斯速貿給云,自湖西上來黑牛六首,渡海遠來,瘦瘠體少,而前在一首,本來病瘠滋甚,前頭夏享大祭,無以推移封進,果如本所之所報,黑牛三首,趁夏享大祭前,令該曹折價貿給,何如?傳曰,允。
鄭晳,以禮曹言啓曰,齊陵·長陵陵上塗灰修改吉日,竝以今二十七日,推擇啓下,本曹堂上·郞廳,必須前期進去,可以監董,而判書閔鼎重在外,參判李殷相,奉使出去,只有臣嵇,兩陵修改,俱在於一時,勢難推移進去,齊陵修改吉日,令日官更爲推擇,退定擧行,何如?傳曰,允。
又以義禁府言啓曰,以黃海監司啓本刑曹粘目。前郡守全發英,移本府處置事,允下矣。全發英,方在安岳郡拘留中,依例府書吏發遣,拿來何如?傳曰,允。
持平任相元啓曰,請還收吏曹參議李翊相先罷後推之命。措辭上同答曰,不允。
正言朴泰尙啓曰,請還收吏曹參議李翊相先罷後推之命。措辭上同答曰,不允。
答左議政金壽恒箚曰,省疏具悉卿懇,嗚呼。今日國事,無非憂懼之甚者,而至於昨者雹雷之災,作於缺伏枕呻痛之際,不覺驚起而心寒,觀今誡誨之辭,予用惕然,可不省察焉,第念方今憂務,惟在於上下交修勉勵而已,罪己之言,策免之事,宜不暇論於今日,卿何辭焉,予意已諭於前批,卿其安心勿辭,毋孤予意。仍傳曰,遣史官傳諭。燼餘左議政臣金壽恒箚曰,伏以臣,伏承前後聖批,丁寧懇至,責以國事之重,臣誠惶誠感,一倍悶蹙,仰畏威明,旣不敢一向撕捱,俯揣私分,亦不容冒沒復進,去就路窮,方切徊徨,伏聞玉體不安節之候,職忝藥房,義不敢退伏,黽勉趨詣於起居之列,而早起觸寒,咳嗽轉劇,僅僅扶曳歸家,方在暈倒之中,添得暴下之症,腹痛甚苦,苶然委頓,顧臣率職圖報,只在奔走,以效微勞,而筋力之不逮,疾病之交侵,又如何,竝與奔走而亦不可得,何敢虛竊官銜,以缺乎,況今春序已闌,農務亡急,而雨澤未洽,旱氣頗甚,繁霜夜隕,凄風日吹,方當載陽之節,寒凜之氣,已極乖常,雹雪之災,尤可驚心,不惟東作之愆期,百穀之不成,爲可慮矣,災祥類應,各有所召,豈非可懼之甚者乎?記曰,季缺冬令時發,草木皆肅,國有大怨,皆陰氣脅陽之徵,伏想聖明,必有所惕然警畏,一政一令,務合天心,期臻中和位育之功名,而如臣無似,忝居鼎軸,豈可望其贊揚聖德,以裨修有之道之萬一乎。缺二行批答見上
上在昌德宮。停常參·經筵。
下直,甲山府使崔繼昌,禮安縣監李世基,免山縣監趙宗冕。
鄭晳,以都摠府言啓曰,都摠管李元老,以武臣堂上朔試射時試官,訓鍊院進去晝仕,請出標信。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又以禮曹言啓曰,齊陵修改時,先告還安祭祝文,旣已下送,而修改吉日,旣以退定,前送祝文,還爲上送,令香室凈處燒火,使之臨時改書,下送何如?傳曰,允。
又以禮曹言啓曰,壬子式年文科會試,試官磨鍊以入,而二品中可擬之人乏少,依近例堂上竝擬,而每望,以二員備擬,何如?啓。傳曰,知道。
大司憲金徽啓曰,朝家爲慮沿江殘邑供億挽船之弊,凡大小使行之從水路者有禁也,蓋已久矣,臣非不知,而臣之蒙恩暇,將子柩歸瘞先壠也,陸運甚艱,取便水路,自不免冒犯朝令,貽弊列邑,私情雖切,邦禁旣嚴,使他人犯之,使常年,猶爲有罪,況臣,身添臺職,又當畿邑歲饑民困特甚之日者乎,臣之負犯至此,不可晏然仍冒,請命罷斥臣職。答曰,運柩與行役不同,卿何爲嫌,勿辭。李世翊啓曰,大司憲金徽,再啓煩瀆,退待物論矣。傳曰,知道。
又啓曰,監兵水使之遞任還朝者,親納密符,乃是流來舊規,而前統制使李枝遠,行到果川地,稱以病重,使其軍官,替納密符,雖未知病勢輕重之如何,而揆諸體例,殊甚不當,請推考,密符則旣已到院,仍爲捧入,何如?傳曰,允。
大司諫金益炅啓曰,臣之忝叨踰分,姑舍勿論,前冬大病之後,眞元大鑠,潮熱挾寒,內煎外縮,沈迷昏仆,幾至不省者,已積日月,爲謀醫治,舁入城內,今玆新命,適降此際,猥陳實狀,疾籲乞免,而見阻喉司,憫蹙度日,及承召牌,尤不知所出,揣分顧義,不敢不强策趨詣,而本院,方有吏曹參議李翊相罷推還收之請,臣於李翊相,有昏家相避之嫌,固不敢晏然冒居,請命遞斥臣職。答曰,勿辭。
李世翊啓曰,大司諫金益炅,再啓煩瀆,退待物論矣。傳曰,知道。
持平任相元啓曰,請還收吏曹參議李翊相先罷後推之命。措辭同上大司憲金徽,引嫌而退,乞暇歸葬,有異使命,則捨陸取水,不必爲嫌,請大司憲金徽出仕。答曰,不允。出仕事,依啓。
司諫宋昌,獻納魚震翼,正言洪萬鍾·朴泰尙啓曰,請加三思,還收吏曹參議李翊相先罷後推之命。措辭同上大司諫金益炅,引嫌而退,不爲聯名,旣有前規,請大司諫金益炅出仕。答曰,不允。出仕事,依啓。
右議政李慶億三度呈辭,不允批答。王若曰,予意已竭於再批,夫復何言,巽辭又至於三章,胡乃不諒,方切仰成之意,莫爲釋負之圖,惟卿歷事三朝,儀範一世,淸名雅操,旣趾美於家聲,亮采惠疇,遂晉爵於宅揆,陰陽燮理,財成輔相之才,雷雨經綸,密勿君臣之契,視之若左右手也,何可以疾病辭哉,庶務不妨於臥治,無負朝野之望,雅俗寔賴於坐鎭,奚煩夙夜之勞,每意神明之扶,期回沈瘵,罔念責任之重,反有遐心,予所注意者深,卿無引疾而退,年齡尙富,元非乞解之時,艱虞孔殷,盍思傾否之策,勿藥有喜,何關无妄之災,淺水無津,徒切未濟之歎,固當將攝而論道,詎宜遜避而就閑,以身係安危,庶事之曠闕宜念,與國同休戚,寡躬之倚毗甚動,須體如渴之誠,亟回若浼之志。於戱,進退憂樂,安身孰與於安民,調劑辛甘,醫病亦可以醫國,予不多誥,卿勿復辭,所辭宜不允,故玆敎示,想宜知悉。知製敎李堂揆製進燼餘
上在昌德宮。停常參·經筵。
下直,咸陽郡守金斗翼,茂山僉使金衒南,撫夷萬戶韓後武。
藥房都提調金壽恒,副提調洪處大啓曰,喜雨蘇滌,伏未審聖體若何,腋下牽痛之候,其盡平復乎?臣等憂慮未弛,敢來問安。答曰,知道。左邊臂痛,猶未減歇。今日,當處受灸可也。
以備忘記,傳于鄭晳曰,今下弓失,茂山僉使金衒南,撫夷萬戶韓後武給送。
傳于李世翊曰,觀武才初試,雖未完畢,定日設行事,取稟。
以右議政李慶億四度呈辭,傳曰,安心調理。
持平任相元啓曰,請還收吏曹參議李翊相先罷後推之命。措辭上同答曰,不允。
大殿受灸後,藥房·政院·玉堂·二品以上·六曹問安。答曰,知道。
司諫宋昌,獻納魚震翼,正言洪萬鍾啓曰,請加三思,還收吏曹參議李翊相先罷後推之命。措辭上同答曰,不允。
平安監司書目。今月十六日浥塵之小雨,未洽於沃焦,嚴霜遽降,其厚如雪,至於山郡,則下雪尺許,非但牟麥已無可望,早種黍粟,亦皆凍傷,前頭民事,節節可慮事。
黃海監司書〈目〉,近日以來,旱氣甚酷,北風長吹,連夜雪降,纔已立苗之春牟,吐芽之黍粟,過半枯損,前頭民事渴憫事。燼餘及朝報
上在昌德宮。停常參·經筵。
昭憲王后忌辰齋戒。
自辰時至申時,日暈。
藥房都提調金壽恒,副提調洪處大啓曰,伏未審夜來,聖體調攝,若何,昨日受灸之後,臂疼之候,果有差減之效乎?臣等區區憂慮,敢來問安。答曰,知道。今日亦爲受灸爲之。
申晸啓曰,備邊司郞廳來言,今日賓廳坐起日次,而以國忌齋戒,不得開坐之意,敢稟。傳曰,知道。
李世翊啓曰,吏曹郞廳來言,守令有闕,政事何以爲之?敢稟。
申晸,以禮曹·兵曹意啓曰,觀武才春塘臺對擧儒生庭試,與文武科會試相値,凡干擧行之事,有所拘礙,何以爲之?敢稟。傳曰,以二十五日爲之。
又以備邊司言啓曰,以諫院啓辭。措辭見上命下矣,畿甸之民,連歲賑活,專賴江都移轉之穀,而上年農事,比前雖不至大歉,畿邑各樣應物之數,有倍於他道,若令一時準捧,則民力有所難支,故朝家特爲軫念,酌定其應捧之數,俾趁冬前輸納於本所,而若干邑外,皆以氷合太早,限內未及運船之意,論報本司,故屢加申飭,使之待解氷無遺輸納矣。觀此諫院啓辭,則各邑方有督捧之擧,窮民至於賣其田宅,愁怨載路云,朝家定限分付之後,已捧之穀,遷延不納,亦甚緩忽,而至於初不及期準捧,到今徵捧於農節赤立之民,則事之可駭,莫甚於此,未捧之穀,不可無變通之道,而該邑守令,難免其罪,未及輸納之邑,及時未畢捧之邑,令本道嚴査啓聞,以爲處置之地,何如?傳曰,允。
李世翊,以義禁府言啓曰,春塘臺親臨庭試時,本府都事十員內,九員皆將赴試,本府及當直入直,試場禁亂各一員,竝假都事三員,令該曹依例差出,使之察任,何如?傳曰,允。
大殿受灸後,藥房問安。答曰,知道。政院·玉堂問安。答曰,知道。二品以上單子問安。答曰,知道。
受灸入侍時,上曰,觀武才時賞格者亦多,若與放榜相値,則必有紛紜之弊,承旨言于兵曹,抄出閑良,使之先射,武臣堂上與出身殺手等入格之類,及除初試之類,亦爲區別書入,可也。
巳時,上御養心閤受灸,入侍。藥房都提調金壽恒,副提調洪處大,記事官李沆,記注官元振澤,記事官睦昌明,醫官李東馨·白光玹·金尙誠·崔聖任·李應斗。金壽恒曰,昨日受灸之後,聖體,若何?上曰,別無大段之症矣。壽恒曰,臂疼之候,亦復,如何。上曰,今則疼處漸下矣。壽恒曰,漸下則似減矣。日氣向熱,而受灸亦數,觀武才時,慮有添傷之患矣。上曰,觀武才時,賞格者亦多云云。見上壽恒曰,直指方,年前則內局,亦無所藏,故令校書館,多數印出矣,此冊,與他冊有異,內局醫官缺以賜給,而不必與頒賜朝臣之例同之,分付內局而給之,何如?上曰,言于政院,稟啓而給之,可也。上受左邊肩部阿是穴十五壯,灸畢,罷出。燼餘
上在昌德宮。停常參·經筵。
卯時辰時,日暈。巳時,日暈,暈上有背,色內赤外靑。
大殿,政院·玉堂問安。答曰,知道。勿爲問安。
藥房都提調金壽恒,副提調洪處大啓曰,伏未審夜來,聖體,若何,連日受灸,別無煩熱之候,而臂疼,有快減之效乎?臣等無任憂慮,敢來問安。答曰,知道。臂疼頓減矣,今後勿爲逐日問安。
申晸,以都摠府言啓曰,副摠管李尙敬,以新番軍士點考事,御營廳出去晝仕,請出標信。傳曰,知道。
又以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
又以兵曹言啓曰,今此觀武才親臨擧動時,本曹堂上,不可不備員入侍,而參知孟胄瑞受由在外,合有變通之道,令政院稟處,而佐郞洪,身病甚重,決無行公之勢,卽爲改差,令該曹以在京無故人,當日口傳差出,何如?傳曰,允。
安縝啓曰,宗宰不爲差出事,昨已稟定矣,自前宗宰,雖不差出,大臣則入侍,而亦有原任大臣竝爲入侍之時,今番則何以爲之?敢稟。傳曰,大臣多有故,原任大臣,亦爲入侍。
政院啓曰,右議政李慶億呈辭到院,而以國忌留院之意,敢啓。傳曰,入之。
又啓曰,明日親臨擧動時,兵曹堂上不可不備員,而參知孟胄瑞,旣已遞差,其代,今日內口傳差出,卽爲牌招,使之察任,何如?傳曰,允。
傳于安縝曰,故參議宋國澤遷葬云。令本道造墓等軍,參酌題給事,分付。
吏曹口傳政事,以柳椐爲兵曹參知,權愈爲兵曹佐郞。
李世翊啓曰,兵曹參知柳椐牌招,則以病不進云,雖未知病勢輕重之,如何,而明日擧動之時,兵曹侍衛之官,將不得備員,揆諸事體,殊極未安。兵曹參知柳椐推考,更爲牌招,使之察任,何如?傳曰,允。
又啓曰,判府事鄭致和箚子到院,而國忌留院之意,敢啓。傳曰,入之。
傳于安縝曰,政事,明日爲之。
卯時辰時,日暈,暈上有背,色內赤外靑,夜一更,流星,出北極星下,入乾方天際,狀如鉢,尾長三四尺許,色赤,光照地。
兵曹參知孟胄瑞辭職上疏,踏啓字。燼餘
上在昌德宮。停常參·經筵。
辰時,日暈。未時,日暈。酉時,日暈。
下直,平山府使丁昌燾,昆陽郡守朴文瑞。
有政。吏批,判書李尙眞疏批未下,參判洪處亮進,參議李翊相罷職,都承旨洪處大進。兵批,判書金萬基文科試官進,參判鄭榏侍衛,參議金禹錫侍衛,參知柳椐進,同副承旨李世翊進。吏批啓曰,判書李尙眞,疏批未下,參議李翊相罷職,小臣獨政未安,何以爲之?敢稟。傳曰,仍爲之。
又啓曰,六鎭守令文武交差事,曾已定奪,而鍾城·慶源兩邑守令,今當以文官差送,而堂上中可擬之人乏少,堂下侍從官及未赴任守令之曾經臺侍者,竝擬,何如?傳曰,允。
吏批,以丁昌燾爲鍾城府使,李秞爲慶源府使,朴燧爲富寧府使,趙珩爲禮曹判書,張世良爲直講。兵批,以孟胄瑞爲副護軍。
吏批啓曰,新除授慶源府使李秞,鍾城府使丁昌燾,俱無加資之命,何以爲之?敢稟。傳曰,竝依例加資。
傳曰,儒生庭試,二十六日爲之,而依謁聖時儒生先入庭例,未殿坐前,先爲入庭事,分付。
明日唱榜事,榻前更爲定奪。
兵曹口傳,副摠管東原君準。
卯初,上御春塘臺觀武才,入侍,左議政金壽恒,都承旨洪處大,左承旨吳斗寅,右承旨安縝,左副承旨鄭晳,右副承旨申晸,同副承旨李世翊,注書李沆,假注書南有星,記注官元振澤,記事官睦昌明,侍衛將士,申晸進,稟宰樞執鼓。上謂申晸曰,今日閑良,使之先射,可也。申晸曰,旣承閑良先射之命,而閑良有入格者,及除初試者,何者爲先?上曰,除初試之類,先射,可也。上謂申晸曰,曾爲謁聖先試儒生,明日儒生庭試設行,而依謁聖例,儒生開門先入,可也。申晸曰,當分付于禮房矣。安縝進曰,明日儒生庭試設行事命下,禮曹堂上李殷相,方在咸鏡道。閔鼎重在外未肅拜,判書今姑改差,以無故人差出,何如?上曰,依爲之。上謂申晸曰,閑良初試之數,幾何?申晸曰,問于兵曹,則除初試之類六十一人,入格者四十二人云矣。上曰,先射柳葉箭,可也。壽恒曰,宰樞執鼓之鼓,自軍器寺進排,而劃紙缺皮,自上親臨之時,豈容如是,請當該官員先罷後推。上曰,依爲之。申晸曰,柳葉箭尺量爲之矣。上曰,從速尺量,可也。仍以一百缺貫革。申晸曰,矢數執鼓,取稟矣。上曰,爲之。申晸曰,矢數之鼓,何以爲之?上曰,貫中則二鼓,邊中則一鼓。申晸曰,中與不中,皆爲上矢,則必有遲延之弊,何以爲之?上曰,中者上之。申晸進稟擧子呼名。上謂金壽恒曰,宣傳官,不入於除初試之類乎?對曰,宣傳官·都摠府皆不入,故以此爲冤矣。上曰,吏·兵曹,抄啓,可也。申晸曰,武兼,亦一體爲之乎?上曰,何如?金壽恒曰,曾前亦有許射之時矣。上曰,然則一體爲之。上曰,金鼓,何其不分明耶?申晸曰,金鼓官,不能分明打之,請推考。上曰,依爲之。申晸曰,初巡,旣已盡射,射秤箭,何如?上曰,爲之。上曰,閑良片箭數,幾何?申晸曰,問于兵曹,則除初試者六十一人,初試者四十二人矣。上曰,柳葉箭畢射後,先射騶,射騎蒭後,又試鞭蒭,而亦使閑良先試,可也。上謂柳赫然曰,除初試之人,亦有六兩遠射者乎?使兵曹,抄啓,可也。申晸曰,宣傳官,亦有初試者,何以爲之?上曰,抄啓。上曰,此後次次入射事,分付。卯末,上入幕次。申晸,以口傳啓曰,擧子中,有二度越弦者,何以爲之?上曰,與一度越弦者無異,使之更射,可也。申晸又啓曰,西貫革擧子,邊中五矢,而五矢之五字,以七字書之,何以爲之?上曰,雖誤書,準五矢則載給,可也。申晸又啓曰,二度越弦擧子李缺有改射之命,而弦越之後,渠自缺然,旣已出去。已出之後,入缺耦似爲不當,故問于大臣,則大臣之意,亦如此,何以爲之?上曰,勿令入射。申晸又啓曰,擧子一人,弦越弓折,何以爲之?上曰,依弦越者,使之入射。上還御帳殿曰,中者幾人?赫然曰,御營將官蔡士雄,貫二中邊二中。申晸曰,扈衛廳軍官徐貞,邊一中,而聞已參於式年會試云,何以爲之?上曰,徐觀賞格之下,可也。申晸曰,騎蒭執鼓,今當爲之,鼓數何以爲之?上曰,每蒭三打。申晸曰,必有鏃入矢退者,亦有中邊,而木片缺落者,何以爲之?上曰,鏃入及木片中落者,竝載給。上曰,矢數,以金鼓知之,而金鼓皆熹微矣。申晸曰,金鼓官,纔已請罪,而怠慢如此,請更爲推考。上曰,依爲之。申晸曰,監的官,伏地問之,則戰笠脫落者,及俯身而射者,何以爲之云矣。上命柳赫然至前曰,其說,何如?赫然曰,先王朝,有俯身迎射之命,而迎射不易,且紛紜之間,似難從實分別矣。上曰,戰笠脫落者,不可載給,而俯身者,載給,可也。上曰,騎蒭初試者,幾人?申晸曰,七十九人而除初試者竝計,則一百缺餘矣。巳時,上入幕次。午時,上還御帳殿。上曰,都廳則鳴大鼓,各蒭則小鼓可也,而兩處之鼓,大小無異,此必軍器寺不爲豫備而然也。申晸曰,問于軍器寺,則自前例用此鼓云,而都廳之鼓,更以大鼓進排事,分付矣。上曰,都各蒭相雜不分明,蒭鼓,以小鼓鳴之,可也。上謂赫然曰,都監之軍,皆以其馬射之乎?赫然曰,見習陣時,則近甚無馬,擧皆雇馬,或有借馬而射者矣。申晸曰,騎蒭幾已畢射,當試鞭蒭,而承傳色,有閑良不試鞭蒭之敎,何以爲之?上曰,除初試之類,不試鞭蒭,可也。缺曰,若先射片箭,則便於出榜矣。上曰,儒生設場,則不便於馳馬,今日爲之,可也。傳曰,鞭蒭尺量,期速爲之。上曰,禁軍鞭蒭,脫甲而打之耶?鄭榏曰,初試時,亦脫甲而打之矣。申晸曰,禁軍脫甲,此乃從權云,使之被甲打之,何如?上曰,其能豫備乎?此後則例爲被甲打蒭事,分付兵曹,可也。申晸,進稟鞭蒭執鼓。上曰,唯。申晸曰,各蒭鼓數,何以爲之?上曰,每蒭三打。申晸曰,禁軍,皆豫備甲胄矣。上曰,然則使之被甲,可也。申晸曰,禁軍鞭蒭,則無檢察失勢之人云,何以爲之?上曰,兵曹則無看檢之人耶?鄭榏曰,習陣時,精抄廳敎練官,例爲來待矣。上曰,然則戰服進來看檢事,分付,而打蒭時不放聲,則以失勢論之,禁軍中,有落馬者,上曰,救療之人,不爲待令乎?金壽恒曰,科場則例爲來待,而此則未及來待云矣。安縝曰,使之急時救療,何如?上曰,分付,可也。上曰,禁軍之馬疲敗,必是不善喂養之致,而擧皆駑劣矣。金壽恒曰,非但不善喂養,且累次馳射,故亦然矣,禁軍等鞭蒭畢試後,又試都監軍兵。上曰,禁軍之設,已過十年,而尙不如都監之軍矣。申晸曰,兩司之官,來詣云矣。上曰,使之入來陳達。南有星趨出傳命。持平任相元來啓曰,請還收吏曹參議李翊相先罷後推之命。措辭上同上曰,毋庸瀆擾。正言洪萬鍾啓曰,請加三思,還收吏曹參議李翊相先罷後推之命。措辭見上。上曰,毋庸瀆擾。申晸曰,部將守門將等,伏地請射矣。上曰,何如?金壽恒曰,部將·守門將,俱是內三廳,而惟在上處分何如耳。上曰,部將數,幾何?鄭榏曰,部將二十五人,守門將二十人矣。上曰,依其願。今番則以特恩許赴,而勿爲永式,宣傳官都摠府,則例爲除初試許赴事,分付,可也。申晸曰,部將中,有未出身者,亦爲入射於今日乎?金壽恒曰,以特命許赴,旣是過恩,可以許赴於觀武才,而不當赴於科擧試取之時矣。上曰,然矣。申晸曰,然則除初試類缺時使之同入乎?上曰,依爲之。申晸曰,鞭蒭畢試後,當試何技?上曰,射片箭,而依柳葉箭次例,爲之可也。上謂柳赫然曰,砲手六百放砲,則其間時刻,幾何?赫然曰,不能豫度,而必難趁速矣。上曰,以監的之事,想必遲延。金壽恒曰,砲手入格者,若賜第,同爲唱榜於明日庭試,則一邊以下丈落燼餘都摠管檜原君倫曰,凡擧動時,本府堂上十員,各有差備侍衛,而都摠管臣趙珩·臣李元老,副摠管臣李弘淵,已入文武試官,都摠管閔熙,副摠管李元禎,俱入試官望,雖未必皆受天點,而實劒四員外,侍衛只一員,殊涉埋沒,副摠管李殷相,奉使在外,合有變通之道,令該曹,斯速稟處,何如?傳曰,副摠管李殷相,姑爲改差,其代,令兵曹口傳差出,可也。都摠府謄錄
上在昌德宮。停常參·經筵。
藥房口傳問安。答曰,知道。
以右議政李慶億六度呈辭,傳曰,安心調理。
黃海監司書目,殷栗呈,以今月十六日下雪,事係變異事。
校理朴世堂辭職上疏,踏啓字。
吏曹啓曰,新恩政事,取稟。傳曰,明日爲之。平明,上御春塘臺觀武才,入侍,上同申晸進,稟宰樞執鼓。上曰,爲之。申晸曰,昨日放砲,貫革多有中丸破傷處,慮或有難辨之患,今日則改備貫革,何如?上曰,依爲之。上曰,儒生入庭數,幾何?安縝曰,錄名單子,未及考見,得聞五千七百九十云,而當該官,錄名單子趁不來呈,請推考。上曰,依爲之。金萬基進曰,除初試及入格之人,片箭六兩,雖未試射,昨日入射者。缺虛畫先書畫數多者,各其畫數,懸錄於名下耶?上曰,各其技藝,別爲單子,則論賞之際,可以分明矣,依此爲之,可也。安縝進曰,命大提學出題之意,敢稟。上曰,依爲之。出題時,命官大提學·禮房承旨·廳注書·下番翰林外,入侍諸臣·侍衛將士,皆出避。大提學,就坐於命官前,書命題單子。安縝,跪進於榻前。上落點於銘。大提學出題,安縝跪進。上落點於養心閤,限以午前。史官二人趨詣,書題。安縝展示於上前,出懸於懸題板。安縝進曰,懸題展畢後當呼拜詭,而徑先呼唱,當該禮貌官,請推考。上曰,允。上曰,儒生輩,何如是喧聒?金壽恒曰,儒生,例有同接,而相離於入門之時,故相呼相尋,以致喧聒,且莫大盛擧,有爲觀光而來者,故然矣。上謂申汝哲曰,昨日放砲之軍,何處軍兵耶?汝哲曰,全羅右道之軍。上曰,砲聲甚大,火藥猛烈而然耶?汝哲曰,火藥猛烈,而擇好鳥銃持來,故然矣。上曰,鳥銃,何如,則稱好耶?汝哲曰,倭銃好者,其聲倍大矣。申晸曰,擧子放砲之規,依昨日爲之乎?上曰,依昨日爲之,而貫中則打二鼓,可也。上謂申晸曰,昨日射畫,速爲計之,以爲同時唱榜之地。上曰,昨日放砲時,三中者幾人耶?鄭榏曰,五人矣。上曰,三中者,別單,可也。卯末,上入幕次。以承傳色傳曰,文臣抄啓事,昨已分付,而何至今不爲抄入耶?申晸,以口傳啓曰,鳥銃缺中有同出身十四名,精抄軍畢放後,連續入放似當,大臣及大將之意,亦如此,敢稟。上曰,依爲之。鳥銃畢放後。申晸,呈片箭擧案單子,仍稟尺量。上曰,依爲之。辰時,上還御帳殿。申晸曰,片箭旣中旋退者,監的官,打鉦上之,何以爲之?上曰,不爲啓稟,任意打鉦,事極可駭,當該監的官拿推,特爲載給,可也。柳赫然曰,片箭旣中旋退者,自上有特爲載給之敎,此後則軍門試射,依此永爲定式,何如?上曰,依爲之。上謂申晸曰,射六兩時,內官亦爲擧案,使之入射。上謂柳赫然曰,六兩射時,字標書塡,勢必遲延,一邊秤箭,一邊字標事,使缺浚主掌爲之,可也。安縝進曰,儒生一人伏地,使之問之,則文則旣已製呈,請射柳葉箭或片箭云矣。金萬基進曰,除初試之類太多,至於守門將·部將之除初試,雖非永式,似爲過濫,此儒生之請,尤不可許。上曰,何如?金壽恒曰,自缺文武兼備者,而不可許矣。申晸曰,小臣陳達猥濫,而此儒生之請,似難許矣。上曰,若文入優等,射又入格則善矣,而安知其必然,射則勿許,可也。申晸曰,六兩,依例以一百三十步尺量乎?上曰,依爲之。申晸曰,六兩,旣以一百三十步定式,雖一箭,不及於此限則出送耶?上曰,當分等賞格,使之盡射三矢,可也。六兩臨射時,上特缺候,仍問曰,此何處候耶?鄭榏曰,兵曹候也。上曰,軍器寺則無之耶?柳赫然曰,無之云矣。上曰,此候無色。使軍器寺,改備,可也。申晸曰,六兩入格者,定以三鼓乎?上曰,依爲之。金萬基曰,都試時,見射六兩者,足滑則不能善射,例也,地排之上,趨射不便,使之輟去,何如?上曰,依爲之。上謂柳赫然曰,六兩,橫標定之耶?赫然曰,百三十步外,則無橫矢執頉之規矣。申晸曰,兩司之官,來詣云矣。上曰,使之入來陳達。南有星趨出傳命。掌令金海一來啓曰,請還收吏曹參議李翊相先罷後推之命。措辭上同上曰,不允。又啓曰,近來士夫家咀呪之變,比比有之,誠可寒心,前都事尹時慶,率蓄妖妾,家道乖亂,子女死於邪祟之病者,至於六七餘,存者亦在垂死之域,其妖妾之行凶作孽,無所不至,時慶亡子之妻,欲爲呈狀,則時慶極力阻抑,使不得發告,人言藉藉,莫不駭異,請前都事尹時慶拿問定罪,其妖妾,令攸司囚禁嚴鞫。上曰,依啓。正言洪萬鍾啓曰,請加三思,還收吏曹參議李翊相先罷後推之命。措辭同上上曰,不允。申晸進曰,六兩垂畢,當試何技?上曰,六兩先爲,次次入射,可也。上曰,有能彎內强弓者乎?柳赫然曰,未聞表表者,而渠輩或有彎之者云矣。上曰,强弓,已使持來,有願射者,使之入射。上曰,都摠府官員,有能彎之者乎?赫然曰,宣傳官韓榰,或能彎之矣。上曰,招來彎之。韓榰入來,能彎天字弓,又彎地字弓。都摠都事李重明,僅彎天字弓,而地字弓則不能彎之。上曰,擧子所射弓,有如此弓者乎。赫然曰,問之則無如此强弓云矣。上曰,使韓榰,彎此弓射。赫然曰,韓榰射於試藝,累度彎弓,慮或傷臂,過後使之入射,何如?上曰,依爲之。上曰,收卷數,幾何?李世翊曰,一千九百九十五張云矣。柳赫然進曰,內出强弓,使韓榰入射事,命下矣。六兩今幾畢射,卽今入射,何如?上曰,依爲之。李世翊曰,六兩畢後,當爲比較,何技當先?上曰,先較片箭。宣傳官韓榰,入射天地兩字弓。上謂柳赫然曰,兩弓中,可射一張,韓榰處賜給。仍傳曰,雖未遠射,獨能彎之,故給之耳。申晸曰,片箭比較,則邊一中者三人,更爲比較乎?上曰,不必更較,鳥銃比較,斯速爲之可也。申晸曰,鳥銃盡較後,當試何技?上曰,先試鞭蒭。申晸曰,片箭比較三人中,一則乃訓局馬隊崔㐙忠,而聞大將之言,則今方蒙喪云,賜第之擧,事涉不當,故豫先稟達矣。柳赫然曰,片箭一矢,塡字熹微,使之相考,而臣則眼暗,不能明見,使宣傳官輩視之,似有豆字,而亦不明云,何以爲之?上曰,然則勿爲載給,可也,鞭蒭比較後。上謂金壽恒曰,三次比較,則六人將何以爲之?金壽恒曰,累次比較,何必更爲。申晸曰,技藝則精善,而此等,乃都監一等精兵缺取人,恐失精銳,臣旣有所見,不敢不達。上謂柳赫然曰,承旨之言,何如?赫然曰,技藝雖精,以此取人,恐或過當。上曰,騎蒭·鞭蒭,皆是馬兵之技,以騎蒭試之,何如?對曰,上敎允當矣。未時,上入幕次,以承傳色傳曰,唱榜時,新來袍帶,豫爲措備以待,趁卽放榜事,分付,可也。又以承傳色傳曰,騎蒭二中,柳葉箭二中以上,使缺令乎?申晸曰,今方分付兵曹矣。申時,上還御帳殿。金壽恒進曰,試卷欲缺於十張,觀其所製,雖無優劣,盡用則太多,何以爲之?上曰,若不過十張,則盡用之,可也。金壽恒曰,然則當依此科次乎?上曰,依爲之。儒生科次後。安縝,進試卷於榻前。上親自拆封,還授安縝。下番翰林睦昌明,進前唱名,書草榜。柳赫然曰,願彎强弓者來待,而日勢旣已晩暮,弓又日暖不强,明日來待事,分付,何如?上曰,依爲之。上曰,武科壯元,何以定之?赫然曰,當觀分數多寡而定之。上曰,有騎蒭四中,柳葉箭四中者,何者居首。赫然曰,以分畫計之,則騎蒭爲優矣。上曰,柳葉箭入格者,兩中貫革,此人可以爲首矣。赫然曰,上敎允當。上謂金壽恒曰,今此參榜者,皆實才乎?壽恒曰,不能盡知,而柳命賢,自前累缺學堂,乃實才矣。上曰,鄕人,幾許?壽恒曰,兪命哲,卽尼山之人也。日昏時,上入幕次。移時,具法服,執玉圭,還御帳殿。百官朝服,作樂唱榜,賜文科十人,武科三十人及第。初更,上遂還宮。燼餘
上在昌德宮。停常參·經筵。
有政。
吏批,判書李尙眞疏批未下,參判洪處亮進,參議李翊相罷職,都承旨洪處大進。兵批,判書金萬基進·參判鄭榏·參議金禹錫侍衛,參知柳椐進,同副承旨李世翊進。
吏批啓曰,判書李尙眞疏批未下,參議李翊相罷職,小臣獨政未安,何以爲之?敢稟。傳曰,仍爲之。
吏批,以柳命賢爲典籍,蔡嗣雄爲瓦署別提,朴世堅爲缺曹參議,申晸爲高敝縣監,金弘慶爲平山府使,李枝茂爲判決事。兵批,以閔鼎重,爲副護軍。
申晸,以訓鍊都監言啓曰,別隊前部中司下番軍兵等賞格試才,從分數多寡,本廳所儲木綿面給後,別單書入之意,敢啓。傳曰,知道。
卯時,上御春塘臺觀武才,入侍上同,申晸進,稟宰樞執鼓。申晸曰,雖未畢射,柳葉箭今番續射,貫革尺量,更爲之乎。上曰,勿爲尺量。申晸曰,除初試,奏畢射後,都摠府當以次入射,而經歷沈若浚,方爲武科試官,何以爲之?上曰,臨射時,使之出射,可也。洪處大進曰,小臣政廳進去,下直。上曰,知道。吳斗寅曰,申晸,當進兵批政廳,而多有次知事,小臣代房進去之意,敢啓。上曰,知道。上謂金萬基曰,禁軍常時習陣時,被甲乎?萬基曰,自前例爲被甲云,而中間權脫,今則被甲矣。上曰,曾因暑節,慮有汚傷之弊,故停之矣,今見被甲馳馬者,多有殘缺馬者,常時隷習,可無如此之患,此後則都試或習陣,使之被甲,以爲漸次習熟之地爲可。李世翊進曰,騎騶,都廳當該官中,不中錚鼓,不卽擊打,請推考。上曰,依爲之。上入幕次,辰末,上還御帳殿。上謂申晸曰,訓局御營大將入射事,曾已分付,柳葉箭畢射後,卽爲入射,可也。金萬基進曰,老將久廢操弓,故自上軫念,使之入射,聖意所在,無所不可,而第以主將,同射於卒下試藝之時,則其在事體,似或不當,且臣請引古而仰達。昔宋仁宗,命李德容射,德容,屢辭然後射之,三發中心,其事好矣,而缺人,以主將入射,如或不中,則其在觀瞻,亦是欠事,故敢達。申晸曰,金萬基之言,是矣。上曰,今見謝恩單子,武科中,二人落漏矣。金萬基曰,小臣,昨以考課事,晩後來參,未缺初聞三十二人之說,榜出後見之,則乃三十人矣。申晸曰,三十二人之說,臣亦聞之矣。上曰,缺言也,片箭入格單子甚少,不是落漏耶,使之考出,試官考入格單子,果爲落漏。上曰,竝直赴於今番式年,可也。申晸曰,小臣有不察之失,惶恐待罪。上曰,勿待罪。試官缺不察之失,竝推考,可也。上曰,今日內,勢難畢射矣。金壽恒曰,技藝未試之數尙多,畢射似難矣。上曰,明日,乃國忌齋戒,曾有間一日爲之之時,今亦畢試於來初一日,可也。文武榜謝恩時,上命差備官列坐,而缺觀之。上曰,中原賜花之規,亦如我國乎。金缺曰,亦然而但揷兩枝而不長花,則以綵段爲之云矣。李世翊進曰,史官頻數離次,請竝推考。上曰,依爲之。巳時,上入幕次。午正,上還御帳殿。上曰,騎騶發馬時,呼以某人出馬事,分付。呼唱官宣傳官韓樞,出外傳命。上曰,如此妄物宣傳官,何處得用耶?申晸進曰,傳宣傳官傳語之際,事多顚倒,推考。上曰,依爲之。申晸曰,兩司之官,來詣云矣。上曰,入來陳達,南有星傳命。掌令金海一來啓曰,吏曹參議李翊相罷推之罰缺之擧,臣連日論列,未蒙允兪,不勝慨惜之至,銓曹淸望之通塞,非一人之獨專,頃日憲官之擬,該曹終不以趙昌期備望者,非有他意,上不敢臆稟聖旨,下不欲輕改舊套也云云。措辭見上請還收吏曹參議李翊相先罷後推之命。上曰,不允。
正言洪萬鍾來啓曰,請加三思,還收吏曹參議李翊相先罷後推之命。上曰,不允。又啓曰,近來擧子陳試之法,冒雜太甚,在喪及父子相避,朞服未葬之外,諉以身病,圖出公文者,不勝其紛紜,試以今科言之,鄕漢城試陳試者九十餘人,生進初試陳試者,百有餘人,其中稱病冒出者,十有八九,設令實有身病,出於一時之不幸,以此陳試,元非法典,因緣假托,欺瞞日滋,士習之不美,日至於此,此路不塞,則莫重試取之法,終不免爲濫雜之歸,請今式年大小科初試陳試中,在喪及父子相避,朞服未葬外,以身病陳試,竝爲勿施,此後亦依此例禁斷。上曰,陳試之規,令該曹査覈稟處。又啓曰,興德縣監趙廷璜,本以愚濫之人,到任之後,全事貪婪,科外侵虐,無所不至,至於官用雉鷄,以米代捧於民間,以爲肥己之資,其他可駭之事,不一而足,如此之人,不可仍置,以貽民害,請興德縣監趙廷璜罷職。上曰,更加詳察處之。上曰,邢浹,何故不爲擧案缺耶?金萬基曰,從自願爲之,故不爲擧案矣。上曰,將官,亦然乎?萬基曰,敎鍊官中,不習騎蒭者,或不自願,故不爲矣。上曰,敎鍊官外,將官不爲擧案者,幾人?萬基曰,缺記臆者李重信,而其餘則不能詳知矣。上曰,査考以聞,可也。金萬基進曰,不爲擧案之類,退而査問,李華岳·邢浹·李昌彧則俱是年老之致,南斗北則問于申汝哲,則本廳無馬,勢難騎射,故不爲擧案云矣。上曰,嘉善以上除初試者,以爵秩之高下,從自願,而堂上效以爲之,殊甚非矣。以年老不爲擧案,豈有是理,此後則毋論缺例爲擧案,可也。柳赫然曰,渠輩任意擧案,故如此之後,則各其軍門擧案移缺兵曹,以重事體,何如?上曰,渠輩厭避謀免,極爲過甚。邢浹·李華岳·李昌彧·南斗北·李重信,竝來射事,分付。注書李沆入來。上曰,史官行步遲緩,承旨何不揆檢耶。鄭晳進曰,注書李沆,御前行步緩緩,請推考。上曰,依爲之。上入幕次。以承傳色傳曰,不爲擧案將官五人,來射後待令事,分付。又傳于缺曰,騎蒭畢射後,馬上才爲之。又傳曰,能彎强弓者,使之來待。未末,上還御帳殿。金萬基進曰,能彎强弓者,小臣未出試場前,旣已抄出,而其數似爲太多矣。上曰,幾何?萬基曰,十餘云矣。上曰,更爲抄出,可也。上謂金萬基曰,禁軍脫甲之時,不爲明言,暑熱權脫,故仍成謬規,卒然被甲打蒭,必多落傷者,今番則脫甲而打云,此後則例爲被甲待令,可也。馬上才畢後,用偃月刀。申晸曰,偃月刀罷後,當試何技?上曰,步軍技藝爲之,仍用挾刀。上謂申晸曰,曾見先朝,有嘉善以上入射之時,而李重信·李華岳·李昌彧,任意自便,不入於擧案中,若不治罪,則無以徵勵。兵房出去,決棍十度。御營大將申汝哲,敎錬官南斗北,稱以無馬,不爲抄入於騎蒭擧案之中,推考,可也。金壽恒曰,渠等之事,實爲非矣,而與堂下缺之類,比而同之,事體,何如?上曰,然則李重信,減半施罪。柳赫然曰,聖意至當,而李華岳,今年七十三,故敢此仰達矣。上曰,然則李華岳停止。李昌彧則重杖,可也。李重信·李昌彧決棍後,申晸復命,試挾刀後,用捧乎?又用藤牌。上曰,所謂藤牌,以藤爲之耶?柳赫然曰,其制,本以藤爲之,而我國無藤,故用木制作矣。上曰,用缺爲之,如何?赫然曰,曾有生皮造作者,而窳不堪用矣。日暮時,上遂還宮。燼餘都摠府啓曰,今日入直軍士,當爲中日習射,而春塘臺觀武才相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
貞熹王后忌辰齋戒。
日出時,日色赤。自辰時至未時,日暈。
藥房提調金萬基,副提調洪處大啓曰,伏未審夜來,聖體,若何?臂部牽落之候,今已快安,而連日出御帳殿,亦無所害否乎?臣等無任區區憂慮,敢來問安。答曰,知道。別無所加矣。
申晸,以都摠府言啓曰,都摠管李尙敬,以御營中軍下番軍兵賞格試才事,興德洞進去晝仕,請出標信。傳曰,知道。
李世翊啓曰,右議政李慶億七度呈辭到院,而以國忌齋戒,留院之意,敢啓。傳曰,知道。
洪處大啓曰,左議政金壽恒箚子到院,而以國忌齋戒,留院之意,敢啓。傳曰,知道。
傳于申晸曰,觀武才,來初一日爲之。
申晸,以兵曹言啓曰,下番精抄軍兵賞格試才,來二十八日,設行於三淸洞,闕內入直缺及軍兵等,除標信出送,而闕門則依例以砲手替把之意,敢啓。傳曰,知道。
又以都摠府言啓曰,今日入直軍士,當爲中日習射,而春塘臺觀武才相値,不得爲之之意,敢啓。傳曰,知道。
以右議政李慶億七度呈辭,傳曰,安心調理。
李世翊啓曰,右議政李慶億呈辭批答,當爲傳諭,而家在城外,明日待開門,傳諭之意,敢啓。傳曰,知道。
行判中樞府事鄭致和箚曰,伏以臣,卽伏聞靈林副令翼秀疏中措語,臣不勝悚慄之至,寧陵陵上有頉之事,無非當初董役不謹之致,臣以其時都監堂上,應被罪罰,席藁私室,伏俟嚴譴,昨日春塘臺殿坐之時,亦不敢進參於入侍之列,伏乞聖明,亟命先遞臣職名,仍下臣司敗,以正臣罪,千萬幸甚,取進止。答曰,省箚具悉卿懇。卿其安心,勿待罪。
左議政金壽恒箚曰,伏以臣,頃在藥房,因政院吏來示承旨,得見靈林副令翼秀之疏,不覺竦然,而繼以心骨俱寒也,寧陵石物罅隙塡灰之狀,聖明旣已審知,群下之所共憫,而惟其事係莫重莫大,有不缺議,若欲私護其當初監董之人,知而不盡言,則人臣缺豈有大於此者哉?臣於上年,添爲繕工提調,亦嘗進參於改塗之時,則奉審旣詳,歲月最近,若以不言爲缺臣實浮於他人,安所逃其嚴誅哉,原疏未下,觀武之擧,聽忍泯默,已過累日,伏聞判府事鄭致和,以此上箚請譴,臣之不卽自列之失,於是益切矣。伏乞聖明,亟遞臣職,仍論臣罪,以爲人臣之戒,不勝幸甚,取進止。答曰,省箚具悉卿懇。此非專由於諸臣不言而然,卿不必俟罪,卿其安心勿辭焉。燼餘
成均館啓曰,今三月初三日儒生課製,因大司成呈辭未肅拜,當月無故日退行事,曾已啓達矣,政府東西壁有故,不得爲之之意,敢啓。傳曰,知道。議政府謄錄
上在昌德宮。停常參·經筵。
貞熹王后忌辰。
日出時,日色赤。辰時巳時,日暈。申時酉時,日暈。日入時,色赤。
安縝,以禮曹言啓曰,遣郞廳,禧陵·孝陵抽栍摘奸,則入直參奉及守護軍,皆無頉云,敢啓。傳曰,知道。
又以成均館言啓曰,今三月初三日儒生課製,因大司成身病呈辭未肅拜,不得設行,當月內無故日退行事,曾已啓達矣,政府無東西壁,不得爲之之意,敢啓,傳曰,知道。
司諫宋昌啓曰,諸道列邑久遠逋糴,曾在壬子年,朝家特許蕩減,而虛錄守令,仍令査覈啓聞矣。伏聞湖南査啓,旣已上來,而臣以前任南原時事,名在其中,臣誠惶悚慙靦,不知所出,適於此除,身病又劇,呈單縮伏,恭俟罪罰,頃者擧動,亦不得參,今過累日,迄未聞處分,久帶是職,冞切悶縮,不得不扶曳詣闕,冒昧自列,臣罪至此,益無所逃,請亟命鐫罷臣職。答曰,勿辭。
李世翊啓曰,司諫宋昌,再啓煩瀆,退待物論矣。傳曰,知道。
申晸,以御營廳言啓曰,本廳右部右後司屬全羅右道八哨,忠淸右道二哨,合十哨軍兵,及京案各差備逢點實數一千八百十六名,黃海道別馬隊四十七名,已爲整齊,來四月初一日,與九番軍兵,替代之意,敢啓。傳曰,知道。
又以御營廳言啓曰,本廳新舊番軍兵,來四月初一日,當爲合操後,舊軍放送,而今此觀武才擧動相値,舊番軍兵中,亦多應參賞格者,觀武才未畢試前,似不可徑先下送,故軍兵竝爲題給加料,姑留一日,以待畢試,初二日合操退行後下送之意,敢啓。傳曰,知道。
又以御營廳言啓曰,今此九番及八番別馬隊,十番別破陣等,用劒試才賞格,從分數多寡,以本廳所儲木綿面給後,別單書入之意,敢啓。傳曰,知道。
右議政李慶億七度呈辭。傳曰,安心調理。燼餘
義禁府啓曰,以咸鏡監司狀啓刑曹粘目。前慶源府使曺無敵,前富寧府使李行登等,移本府處置事,允下矣。曺無敵·李行登等,方在任所,依例府書吏·羅將發遣,拿來,何如?禁府謄錄郞廳白鴻擧校正。郞廳鄭彦郁書。
上在昌德宮。停常參·經筵。
自辰時至未時,日暈。
大殿,藥房口傳問安。答曰,知道。
有政。吏批,判書李尙眞疏批未下,參判洪處亮進,參議李翊相罷職,都承旨洪處大進。兵批,判書金萬基,參判鄭榏侍衛,參議金禹錫,參知柳椐進,同副承旨李世翊進。
吏批啓曰,判書李尙眞疏批未下,參議李翊相罷職,小臣獨政未安,何以爲之?敢稟。傳曰,仍爲之。
吏批,以金韶夏爲麟蹄縣監,李星齡爲橫城縣監,李紳夏爲漢城庶尹,李坼爲禁府都事,洪柱國爲司僕正,閔昇爲嘉義,朴世堂爲司諫,金汝禎爲興德縣監。兵批,以吳䎙爲副護軍,任萬重·李時煥爲僉知,李公傑爲臨淄僉使,梁偀爲乶下僉使,禹弘明爲濟物萬戶,朴廷元爲雲寵萬戶,李敏棔·李東相·鄭後湛爲僉知,鄭時凝·徐鎭·邢汝蓍·金興俊·宋昌爲副護軍,呂聖齊爲副司直,李夢根爲防垣萬戶,金龍業爲羽林衛,金玲爲內禁衛,朴就華爲武兼,金世重爲副護軍。
申晸,以都摠府言啓曰,今日入直軍士,當爲中日習射,而春塘臺觀武才相値,不得爲之之意,敢啓。傳曰,知道。
又以兵曹言啓曰,當日幼學成碩鵬爲名人,自金虎門入來,差備門外擊錚,極爲駭愕,令攸司囚禁治罪,同門守門將方垣,常時不能禁斷雜人,以致闌入,亦爲非矣,推考,何如?傳曰,允。
又以兵曹言啓曰,卽接一所巡將牒報,則本所管牌,執捉犯夜人御營軍朴允澤,則允澤,拔劍刺管牌左臂,仍爲逃走,僅得尋跟執捉云,夜巡管牌之被刺於犯夜人,曾是未有之變,慮其有逃躱之患,自本曹,已爲囚禁,令攸司考律定罪,何如?傳曰,允。
又以兵曹言啓曰,柳葉箭入格人員單子中,主簿朴廷元之元字,以老字誤書,而不爲覺察,至於啓下,不勝惶恐,元單子付標以入之意,敢啓。傳曰,知道。
又以義禁府言啓曰,以咸鏡道監司狀啓刑曹粘目,慶源府使曺無敵,富寧府使李行登,移本府處置事,允下矣。曺無敵·李行登等,方在任所,依例府書吏·羅將發遣,拿來,何如?傳曰,允。
吳斗寅,以戶曹言啓曰,直接廣興倉所報,則來四月朔頒料祿牌受來次,以倉官,進去于領議政鄭太和,右議政李慶億家,則皆以方在病患呈告中,祿牌不爲出給云,依例令倉官,輸送之意,敢啓。傳曰,知道。
安縝,以禮曹言啓曰,今年正月二十四日賜柑製述居首朴泰遜,有直赴殿試之命,依前例,許赴於壬子式年殿試之意,敢啓。傳曰,知道。
卯時,上御春塘臺觀武才,入侍上同申晸進,稟宰樞執鼓。仍稟曰,今日,何技當先?上曰,先試鞭蒭。申晸曰,考見去二十七日觀武才試冊。騎蒭·馬上,偃月刀,馬上才時,宣傳官多有誤錯之事,書寫傳呼宣傳官,竝從重推考,何如?上曰,依爲之。上曰,矢數執鼓,從速爲之。申晸進稟尺量。上曰,勿爲尺量。柳赫然進曰,兩局將官鞭蒭試藝事命下,而渠輩素不習熟,今則從自願試之,此後則使之缺隷習,何如?上曰,依爲之。申晸曰,禮曹佐郞柳星三,曾以差祭出去,今則入來,何以爲之?上曰,使之入射。又曰,兵曹參判鄭榏能射,而不敢自爲擧案。判書金萬基,久參試射,素稱善射,竝使之入射,何如?上曰,竝爲入射,可也。上曰,文臣試射之候,定以幾步?柳赫然曰,或三十步或四十步,而此候則似爲稍遠云矣。上曰,此則幾步耶?宣傳官進曰,百五十步矣。上曰,定以百四十五步,可也。上謂金萬基曰,精抄軍習陣,昨日爲之耶?萬基曰,精抄軍,竝爲習陣矣。上曰,若非苦熱,則使之被甲,何如?萬基曰,昨日使之終日被甲,而頗有落馬者矣。柳赫然曰,自上申飭被甲,而絶無好馬,其勢甚難,若有好馬,被甲何難?申汝哲曰,小臣亦使被甲,而軍馬不好,多有落傷者矣。申晸曰,鞭蒭畢試後,何技當先?上曰,文臣入射,兩大將,亦爲入射。申晸曰,何者當先?上曰,兩大將先射,文臣後射。辰時,上入幕次。以承傳色傳曰,鞭蒭六中者抄出,使之比較,可也。比較後,李世翊,以口傳啓曰,鞭蒭比較,則六中者二人矣。辰末,上還御帳殿。柳赫然·申汝哲,入射柳葉箭,文臣繼射帿箭。李世翊曰,文臣畢射後,何技當先?上曰,本國技藝試之。世翊曰,本國技藝中,何者當先?上曰,先試本國劍。上謂柳赫然曰,此劍之制,見於何處?赫然曰,臣見中國武備誌有此刀,而稱以朝鮮國刀云矣。申晸曰,本國釰畢試後,何技當先?上曰,拳法數,幾何?申晸曰,二十八人矣。上曰,先試之。上謂柳赫然曰,拳法,以何法爲難?赫然曰,其勢甚多,而坐勢爲最難矣。上曰,學得於中原請兵出來時耶?赫然曰,駱尙志云,爾國不知兵法,吾等來此時,可學云,故遣韓奇於軍中學得,而雖無善手,習此則施之他技,皆能速成矣。申晸曰,拳法手畢試後,何技當先?上曰,鞭棍爲之。上曰,彎强弓者,來待乎?申晸曰,待令矣。上曰,兵曹出坐,招入彎之。訓鍊大將,亦爲同坐見之。上謂柳赫然曰,捧必不勝於棍乎?赫然曰,韓奇問於駱尙志,捧與棍,孰勝?曰,棍勝。由此例以棍勝爲規,而此誠無理矣。上曰,未試二人,以渠之技藝爲勝負,而不以棍勝爲例事,分付。鞭棍畢試後,用偃月刀·彎强弓,月刀後,試雙劍。上曰,步軍等盡試後,兩大將,亦射騎蒭事,分付。巳時,上入幕次,午時,上還御帳殿。柳赫然·申汝哲,射騎蒭後。申晸曰,技藝今已畢試,何以爲之?上曰,賞格單子旣下,當缺戶及加資之人,使吏·兵曹開政。洪處大曰,吏曹堂上牌招,開政乎?上曰,依爲之。申晸曰,願射强弓者,來待矣。上曰,六兩矢入之。申晸曰,當射幾矢?上曰,射三矢,可也。上曰,都摠管李元老,以年老,故不射耶?元老曰,小臣今年七十七,然足以騎射,而適有疾,不能跨馬,平弓則可以射之耳。上曰,射之。元老出射柳葉箭及片箭。申晸曰,兩司皆詣云矣。上曰,使之入來陳達。南有星傳命。持平任相元來啓曰,請還收吏曹參議李翊相先罷後推之命。措辭同上上曰,不允。正言洪萬鍾所啓,請還收吏曹參議李翊相先罷後推之命,措辭同上上曰,不允。又啓曰,請興德縣監趙廷璜罷職。措辭見上上曰,依啓。又啓曰,赴擧儒生入門整齊等事,主掌四館,例爲句管,頃日一所會講時,主掌官收取擧子講紙,分排字數之後,在外四館,爲其所親擧子,入來講所,換改其所排之字,當初排字儒生數三人,因此發怒,旣赴講所,乘憤退去,士習固爲不美,而莫重國試,爲四館者,容私換字,至令士子,公然廢擧,事極可駭,請當該四館摘發科罪。上曰,依啓。又啓曰,司諫宋昌,引嫌而退。措辭見上不參擧動,雖緣疾病,而名入査啓,勢難仍在,請司諫宋昌遞差。上曰,依啓。午末,上入幕次。金萬基,以口傳啓曰,都監將官金世重,有萬戶除授之命,而金世重,曾經僉使,其在施賞之道,似未合宜,故敢稟。上曰,僉使除授,可也。萬基曰,僉使窠闕,只一處,而除授承傳則二人,若待窠差送,當在八九月間,親臨觀武才賞典,不當稽延,而形勢如此,何以爲之?上曰,金世重,中數,幾何?萬基曰,柳葉箭貫一中,邊一中,片箭貫一中矣。上曰,金世重名付單子入之。申時,上還御帳殿,命放內出鳥銃。申晸曰,賞格旣已磨鍊,將官·軍士,分別施賞乎?上曰,大將則先給,將官·軍士則一時給之。申晸曰,文官則何以爲之?上曰,將士施賞後,賜給。柳赫然曰,德裕山屯田看審事,前已定奪,今則觀武才已過,遣鄭始誠,摘奸,何如?上曰,依爲之。上謂柳赫然曰,鳥銃丸,洞出貫革處,何如?赫然曰,看審則洞出之後,似有餘力矣。上曰,此貫革,與戰船防牌,何如?赫然曰,防牌則比此減半,而以眞木爲之矣。上曰,此銃,可以貫防牌耶?赫然曰,可以貫矣。分等施賞後,通禮進奏禮畢。酉時,上還宮。燼餘
上在昌德宮。停常參·經筵。
日出時,日色赤。辰時巳時,日暈。
以賓廳進不進單子。傳曰,大臣·備局堂上,引見。
以右議政李慶億八度呈辭。傳曰,安心調理。
安縝,以侍講院言啓曰,本院下番四員內,兼說書·兼司書未差,司書鄭維岳,以推考照入,今日自直所出去,說書崔錫萬,方在陳疏中,無他入直之員,說書崔錫萬,卽爲牌招入直,且本院闕員,後日政,竝爲差出,亦爲牌招察任,何如?傳曰,允。
又以禮曹言啓曰,寧陵陵上奉審吉日,以今月初五日,旣已推擇矣,奉審吉時,問于日官,則同日辰時爲吉云,以此時擧行,而塗灰之事,則不可無先告事由·移還安之擧,先告事由祭,同日曉頭行移安,同日同時還安,及還安祭事畢後,臨時設行事,知委施行,而臣珩,與郞廳一員監役官,一時出去,塗灰合搗等事,看檢之意,敢啓。傳曰,知道。
又以禮曹言啓曰,寧陵陵上奉審吉日,令日官推擇,則今月初三日不宜動土,初四日不吉,皆有拘忌,初五日爲吉云,以此日擧行,而監役官,則明日內,爲先發送之意,敢啓。傳曰,知道。
又啓曰,今此壬子式年文科殿試時,依例春秋館減省記,香室,移徙尙瑞院之意,敢啓。傳曰,知道。
大臣·備局堂上引見時,大臣·六卿·判尹·兩司長官,進詣寧陵奉審事,榻前定奪。
安縝啓曰,今此寧陵奉審時,大臣·六卿·判尹·兩司長官進去事,旣已定奪矣,取考庚子年陵幸奉審時日記,則因領議政鄭太和所啓,六卿·三司,一體奉審,今亦依前,令玉堂一員偕進奉審宜當,大臣之意亦如此,敢稟。傳曰,依爲之。
又啓曰,朝者漢城府判尹閔熙鍼灸呈辭,及武所試官望單子,相繼捧入,而未及受由,望單先下,故循例出牌矣,給由之命,繼下於出牌之後,閔熙因此不進,其勢固然,推考傳旨則捧入,而此與無端不進者有間,敢此仰稟。傳曰,推考,勿施。
李世翊啓曰,明日慕華館壬子式年武科殿試時,兩司進參之事,城上所牌招,言送之意,敢啓。傳曰,知道。
又啓曰,明日慕華館壬子式年武科殿試時,命官,何大臣進去乎?敢稟。傳曰,戶曹判書進去。
又以侍講院言啓曰,司書鄭維岳,以推考照入之故,旣已出去,說書崔錫萬,以親病,牌招不進,下番無他入直之員,不得已以上番,姑降,何如?傳曰,允。
正言朴泰尙啓曰,新除授司諫朴世堂,卽臣季父也,臣在法當避,請命遞斥臣職。答曰,勿辭。李世翊啓曰,正言朴泰尙,再啓煩瀆,退待物論矣。傳曰,知道。
吳斗寅啓曰,卽見海運判官朴相馨田稅裝載啓本,則職銜姓名,不書於初頭平行,而降書於末端,有違啓本規式,殊無致察之意,海運判官朴相馨,推考,何如?傳曰,允。
敎京畿觀察使李俊耉書。王若曰,下民卒癉,撫摩亶在於藩屛,根本宜優,責任尤重於畿輔,古難斯選,今得其人,惟卿悃愊無華,恬靜自守,榮名飛步,謄美譽於竗年,任職居官,著素檢於當世,歷踐臺省,咸稱謇諤之風,久掌樞機,式賴出納之允,按東藩而千里自得,佐春官而百禮莫愆,保缺京,固宜責效於久任,巡察甸服,必須托重於老成,念此畿封,最號凋弊,地缺罕見莊蓋之家,利近漁鹽,或存呰寙之習,況經四殃之荐至,靡有黎民之孑遺,雖云前歲之稍登,豈補下土之耗斁,譬如大病少愈,僅存殘骸,欲投美劑良方,要在靜攝,顧今大同之法雖設,守宰視猶弁髦,亦惟各衙之令交馳,村閭未免騷屑,殿屎之聲載路,災沴之召由玆,是予宵旰之殷憂,籍卿才識而弘濟,玆授卿以京畿觀察使兼兵水軍馬節度使巡察使開城府留守江華府留守,卿其毋負予意,益殫乃猷,納察民情,俾無多瘠之罔詔,旁詢弊瘼,必思通變之良圖,整舟楫誥戎兵,務修陰雨之備,寬徭役廣儲蓄,豫講榮應之方,考績宜先於愷悌慈詳,害政莫甚於苛察刻薄,斯乃今日之要道,所以申告丁寧,至於刑章之稟裁,庶幾勉思舊典。於戱,處分中一二語,豈盡閭里之愁歎,政事間千百端,專係旬宣之活法,惟無怠於終始,可永樹其風聲,故玆敎示,想宜知悉。知製敎崔逸製進
判中樞府事鄭致和箚曰,伏以臣,方在縮伏竢罪之中,昨者,見擬明日殿試讀卷官之望,至於召牌下臨,非但臣之情勢憫蹙,有不敢晏然詣闕,素患眩暈之症,發作甚重,昏仆不省,竟未能祗赴,罪添逋慢,益切惶悚,伏乞聖慈,優賜諒察,亟命鐫遞臣本職及兼帶諸司提調之任,不勝幸甚,取進止。答曰,省疏具悉。卿其安心勿辭。
巳時,上御養心閤,大臣·備局堂上,引見,入侍,左議政金壽恒,戶曹判書金壽興,漢城判尹閔熙,刑曹判書閔維重,工曹判書南龍翼,大司憲金徽,同副承旨李世翊,獻納魚震翼,副校理李堂揆,假注書南有星·李弘迪,記注官元振澤,記事官睦昌明。金壽恒進曰,連日擧動,聖候,若何?而臂痛之候,亦復,如何?上曰,稍勝於前,而無快復之效矣。金壽恒曰,雖閭閻之間,或有如此之病,則趁未差愈矣。上曰,不至大段,而起動屈伸之際,不如常時矣。金壽恒曰,頃日小雨之後,旱乾如此,誠極可悶。上曰,早稻,皆已付種乎?京畿觀之,稍有水根處皆付之,而外方未知如何耳。金壽恒曰,今年兩麥,頗有豐登之漸矣。卽今旱災孔甚,可慮。上曰,接慰官手寫狀啓,尙未定奪矣。金壽恒曰,其狀啓缺定奪之事,厥後上來啓本中,有稟定之事,而稟定之事,至三件矣。因以狀啓,進讀於上前曰,彼之所請,每每如此,自我所答,不可一向模糊,當明白答之,可也。雖絶和親,決難聽從,島主雖死,亦不可從,此等形勢,彼必揣度,而執此兩事,以爲必擧之計,我雖不許,渠豈以此至於必死之域哉?設使江戶直請,難從之事則何可從之?上曰,移館熊川之說,旣發於彼,若東萊近處非關坊地,則或可許之,熊川則決不可許,以此答之,可也。缺某處環海之島,無可給之地乎?金壽興曰,島則尤不可,而彼之所欲,專在熊川,所請之處,非關防地,則何難許之?上曰,多多浦,乃東萊近處云矣。上曰,舊好之說缺等每以舊好爲言,而我國,以誠信爲主,此等說話,恥與爭辨,且爾國,欲先絶和好,則朝廷亦豈終守舊好,所請之處,若非關防重地,可以許之,而熊川則決不可許云云,可也。金壽恒曰,然則直以熊川,乃統營近處,形勢難便之說,答之可也。金壽興曰,一依上敎回答則好矣。上曰,掘浦之事,初旣不言於我,而渠自掘之,雖有不便之事,何豫於我。閔維重曰,所謂上來之說,何以處之?上曰,此則答以爾等若欲上去,則自我不必防塞,而只帶伴缺不可率從,雜人上去之後,接待與逐出,自有朝廷處分,而移關一事,萬無聽許之理,爾等到京後,可驗我言云云,可也。金壽恒曰,彼亦以潛商爲言,而潛商之事,雖有實缺渠若捉送,則自我當據法處治,何關於我?上曰,不避支煩,詳細曲折回移,可也。金壽恒曰,頃見北兵使狀啓,則以董關土兵,越境失火請罪事也,冒禁越境,旣有其罪,至於失火,尤極驚駭,按律處置可也。或言雖有定律,死生亦重大,以此敎之,似涉過度,且今雖無事,旣殺之後,彼或有詰問之事,則慮有生事之患,故敢稟。上曰,旣殺之後,彼雖詰問,豈無所答之辭,如此之類,不可全家徙邊,以逃年之律,重缺杖後,渠之生死,有不足恤矣。金壽恒曰,然則使本道兵使,以徒律處置乎?上曰,依爲之。上曰,此後更無定奪之事乎?金壽恒曰,無之矣。上曰,靈林副令來待乎?壽恒曰,來待矣。上曰,史官招來,南有星傳命,翼秀進至上前。金壽恒,以翼秀疏,讀於榻前。上曰,上年奉審乎。金壽恒曰,臣上年四月間,奉審矣。上曰,然則與此疏語,何如?金壽恒曰,曾前雖有差祭之時,不敢奉審,庚子年從缺時,承命奉審矣,上年,進詣看審,則已過十餘年之久,封陵石物,致有缺傷,以靑石塡隙,可以牢固,故用石塡補,仍爲塗灰云,瓦礫之說,必是傳聞之誤,大槪缺中之事,雖不敢臆度,漸成罅隙,至於如此,在廷之臣,孰不憂慮。上曰,予本欲親往奉審,商議定奪,而近年以來,病患連仍,尙今未果矣。仍謂翼秀曰,疏辭之外,又有可達之事云,詳細陳達。翼秀曰,小臣文辭短拙,故欲以言語仰達,臣奉審他陵地傍石壓裳石,而此陵則不然,成隙之處多,不覺寒心,用灰塡塞,隨顚隨落,灰若堅固可久,則豈有用石之事,臣往審後,謂陵官曰,已亥國葬之後,已至十五年,連歲塗灰,隨而生隙,此何故耶?陵官答曰,己亥國葬時,監董之官,適有身病,臨時遑急,夜役三日,塡以土木,不爲牢築云,瓦礫之說,緣臣文短,不能卞別瓦石,泛然書之,而第聞石物內面,不相遮礙,以灰塡塞,旋卽陷下,故戊申年間,始以瓦礫補之,上年則多數塡納云,甲辰年奉審時,則後面地臺石,稍高於前,而今則一樣平底,生隙之處,穴亦深邃,以木量之,不知其底,而有所未安,不能詳探缺入直陵官,亦有慷慨之語。臣曰,旣爲陵官,如許之事,何不報稟耶?答曰,前官枚報,禮曹奉審後,以不實汰去,厥後則不敢報云矣。金壽恒曰,陵官汰去之說,未知在於何時,而臣亦聞之矣。上曰,卽今罅隙,與年前所見,何如?翼秀曰,灰石之間,如廳隙,而以指納之,雖不深入,大抵生隙則大矣。金徽曰,以木塡補之說,誠極驚駭,不知何人爲之,而果有是事,則摘發梟示,可也。趙珩曰,雖不可知爲役事速完,豈有如此之理?翼秀曰,駕石傾側,幾至頹落,當初看役,虛疏甚矣。上曰,奉審何陵耶?翼秀曰,顯陵·建元陵,而年代久遠之後,尙無成隙之處,此陵則臣往審時,目見以灰作塊,塡塗隙處,臣問之則曰,頃日之缺亦至生隙,故不得已塡之,瓦礫之事,亦問於守僕,則以灰塡塗,不能支久,故用役軍五名,輸納其中云矣。上曰,然則甲辰年奉審後,何不陳達耶?翼秀曰,臣卽欲上達,而有父兄在,慮或被罪,涕泣禁止,故有懷未果矣。所見極慘,冒法敢達,幸蒙賜對,臣雖死何恨,且設令殿陛之石,傾側不正,尙此改措之不暇,況陵寢,是何等重事,而無上達,誠極憫慮矣。上曰,爾年歲,幾何?翼秀曰,丁丑生矣。上曰,不避忌諱,敢陳人所不言,其誠可嘉,此外陵寢之事,更無可達之事乎?翼秀曰,石物亦多有傷缺處矣。上曰,作缺而散落耶?翼秀曰,雖不至離散,而傷處甚多矣。閔維重曰,寧陵石役缺者,久矣。上曰,果如翼秀之言,以木塡補,則尤極驚駭。翼秀曰,塡木之事,臣不得目見,當初補土,若能堅固,則雖久遠,必無傾側之事,而地臺石,卑於裳石,顯有漸傾之缺異矣。上曰,瓦礫塡補之時,何人奉審耶?金壽恒曰,塗灰之時,監役官,例爲監董,而豈缺專。上曰,大臣速爲奉審,而奉審時,詳察罅隙之淺深,靑石之可出者出之,詳察,可也。禮判旣已聞之,卽爲出去擇日。金壽恒曰,此事重大,小臣與常時奉審之官,進去乎?上曰,六卿兩司長官,同進,宜當矣。金壽恒曰,非但六卿,漢城判尹,亦同參,何如?上曰,依爲之。上曰,重大之事,言發之後,不可一刻仍置,奉審後,當商議定之矣。金壽恒曰,汰去之說,亦甚駭然,奉審時問之,則可知曲折矣。李堂揆曰,査覈治罪,姑置勿論,而石役重事,當速改圖。金壽恒曰,小臣擬望於今此殿試之官,而奉審之行,不可稽遲,故敢稟。上曰,予常慮其不缺久安,故親審議定,計亦有素,而緣多病不果矣,今見疏辭,不覺驚心。金壽興曰,小臣爲京畿監司時,奉審諸陵,石役漸不如舊制矣。金壽恒曰,禮判旣已出去,奉審吉日若速出,則當有議定之事,而姑無定奪之事,臣等當退出矣。金徽啓曰,請還收吏曹參議李翊相先罷後推之命。措辭同上上曰,不允。又啓曰,臣伏見恭陵差祭監察呈課,則頃日先告事由祭時,獻官安鏡,乘藍輿,自安香廳,至紅門,使香陪書吏,亦爲乘馬云,陵寢至敬之地,何敢倨肆乃爾,無識猥濫之狀,極可爲駭,請獻官安鏡罷職,香陪書吏,令攸司囚禁治罪。上曰,依啓。安鏡拿問處之。魚震翼啓曰,請加三思,還收吏曹參議李翊相先罷後推之命。措辭見上上曰,不允。魚震翼曰,正言朴泰尙,引嫌而退,相避之法,在下當遞,請正言朴泰尙遞差。上曰,依啓。又啓曰,新除授司諫朴世堂,時在京畿缺地,請斯速乘馹上來事,下諭。上曰,依啓。金壽興曰,以齊陵塗灰剝落事,繕工監役洪柱震及書員洪一男,竝爲拿推矣。今則監役洪柱震,旣已定配,書員洪一男,不當仍囚於禁府,移送刑曹,刑推定罪,何如?上曰,依爲之。金壽興曰,晉州前牧使金厦樑,以災結差錯,入於決杖中,而因他事拿來,故本道未及擧行矣,待其決末後,擧行乎?上曰,依爲之。遂罷出。
上在昌德宮。停常參·經筵。
下直,咸陽郡守朴時璟。
安縝啓曰,今日武科殿試,右副承旨申晸,以該房當爲進去,而推考公事,以解見任,作已照入,時未啓下,故來到闕下,不得入來,同副承旨李世翊,亦以缺五六字入之故,雖在院中,不敢行公,何以爲之?敢稟。傳曰,右副承旨李世翊,使之入來進去。
又以兵曹言啓曰,前後直赴殿試捧承傳十六人,隨其錄名,許赴之意,分付入門官,何如?傳曰,允。
又以兵曹言啓曰,辛亥庭試武科新出身壯元一人,禁軍三十二人,身死一人,計除平安道七人,咸鏡道一人,依例本道分防,其餘一缺十二人除赴防,入屬禁旅,自備馬自備糧,一如赴防之例,而居在京中者,十二朔爲限,畿甸則十朔爲限,中道以下,則七朔爲限事,定奪擧行矣,自上年九月以後,隨其準備先後,而次第放送,今則畢準備放送之意,敢啓。傳曰,知道。
申晸啓曰,小臣慕華館壬子式年武科殿試進去之意,敢啓。傳曰,知道。
安縝啓曰,吏曹郞廳來言,臺諫有闕,政事何以爲之,敢稟。
大司憲金徽,執義鄭載禧,掌令金海一,持平任相元啓曰,請還收吏曹參議李翊相先罷後推之命。措辭見上答曰,不允。
獻納魚震翼,正言洪萬鍾啓曰,請加三思,還收吏曹參議李翊相先罷後推之命。措辭見上喉司之任,苟非人望所與,莫宜居之,同副承旨李世翊,除拜之後,已有物議,而尙且仍冒,嗤點未已,請同副承旨李世翊遞差。上曰,不允。
吏曹判書李尙眞疏曰,伏以臣之罪犯,有倍佐貳,略陳曲折,冀蒙恩譴,伏承聖批,溫諭備至,臣誠惶感交極,益不知所出,凡缺一視公議,通亦公議,塞亦公議,通與塞,亦公議也,從公議而處之,缺共而亦必備僚共議然後,更通之,獨政之官,不得猝改,循舊套,例也,而旣以專擅被罪,揆諸理勢,所可專擅者,欲踰於長官,臣豈以一時不參政,獨自倖免哉。聖敎之以臣爲何豫者,不但臣心之未曉,國人亦皆必以爲不然矣,且在淸班之塞,只是勸懲之意,元非終棄之計,故從前先敍凡官,復通淸班者,不知幾人,趙昌期之見非公議,久猶未已,則雖難卽復淸班,敍諸凡官,固無不可,而遠出纔還,有所未及,筵臣之以禁閉爲言者,殊涉太遽,缺伏乞聖慈,更加俯諒,亟罷臣職,仍治罪罪,千萬幸甚云云。答曰,省疏具悉。已諭矣,卿其安心勿辭,從速察職。
忠淸監司南二星辭職上疏。答曰,省疏具悉。卿其勿辭,從速察職。
禮曹判書閔鼎重辭職上疏。答曰,省疏具悉。本職已許遞改矣,卿其勿辭,從速上來。
前贊善李維泰上疏,伏以臣老病垂死,無復世念,惟有戀主之誠,根於秉彝,一邊尙存,未嘗頃刻而忘于中也,臣竊伏聞,聖體和豫,臣民慶忭,此豈人力之所爲哉?皇天眷佑,有以申命,我國家萬年無疆之休也,臣中夜起坐,不知手之舞之,足之蹈也,臣缺聖上臨軒講學之餘,至賜臣以招來之命,旨勤而辭切,臣奉讀以來,不覺涕泗之交頤也,且臣所叨之職,懇辭踰年,謂已蒙遞,缺下諒之至,因臣職名,猶舊不改,臣於是,尤不勝愧悚之至,缺胄筵日開,睿學月就,玉質冞彰,金聲益振,此宗社生民之所屬,而根本如此,臣雖鄙陋,使能精白粹心,朝夕昵侍,瞻望前星之光,則於臣,豈不榮且幸哉?惜乎臣之衰耗已甚,疾病沈痼,有同老牛百鞭不起,則臣有時飮血不能語也,臣今已矣,無以報聖主洪恩,區區乞望聖慈,察臣之微忱,非假外飭,亟鐫臣職,永寢召命,俾臣得安意入地,則實天地父母生成之恩也云云。答曰,省疏具悉。予意已悉於下諭之時矣,爾無固辭,從速上來,以副予意。
持平趙昌期疏曰,伏以無狀小臣,廁迹淸朝,一言妄發,重觸時諱,疵釁日積,自分永廢,不意誤恩橫被,曲記疏賤,中批特除,濫及拂拭舊瑕,復置淸班,衆人之所擯抑,殿下獨甄收之,此誠近日之所無,而不意始見於臣身,欲報聖恩之萬一,非臣九死之所能,瞻望陛魏,精爽飛越,臣當感激趨走,祗謝恩命,而缺之身,上累缺則哲之明,轉成鬧端,罪及銓官,惹人齒舌,又加一倍,叢誹積謗,日甚一日,臣雖欲黽勉趨列,其如上辱天眷何哉?天下公論,自有其眞,人心至靈,是非難誣,臣不敢呶呶自明,重瀆宸威,而但念當今外警內憂,虞危百端,國勢日微,民生倒懸,非常之憂,億兆同慮,而爲執事者,不此之憂,顧乃動色譁然,斥一迂闊言事之臣,經年閱時,久缺之事,而亦豈所望於廷臣者哉?臣之情迹缺極而經歲海島,奉使纔還,勞傷旣甚,痼病甚極,召牌再降,竟未祗赴,縮伏私室,恭竢譴罷,而傳旨勿捧之命,又出意慮之外,臣於是,益切感激,不知所處云云。近日諸臣之陳疏,情勢不至如臣之狼狽,而循例捧入,非止一二,獨於臣疏,一向退却,喉司之意,臣實未曉也云云。請命亟削臣職,以謝輿議,以安愚分,不勝幸甚云云。答曰,省疏具悉爾懇。爾之前疏之意,實出慨然之至,而近日世道之於色目,專事扶植,猶恐不及,而若言其色目之說,則聞之甚惡,必思其陰中之循私物議,自不可免矣,爾何爲嫌?爾其勿辭,從速察職。
兵曹參知柳椐疏曰,伏以如臣庸陋,猥蒙洪造,旣躋緋玉之班,又忝出納之列,涯分已過,評彈果發,拈出臣丙申年臺閣時情外之事,至以見非公議,爲臣罪案,臣慚惶退伏,杜門省愆,自分爲淸朝擯廢之人矣,千萬夢寐之外,新命遽及,擧動迫頭,召牌再降,分義所在,不得不抗顔趨走,密邇缺列,連日侍衛,而森嚴白簡,墨猶未乾,顧瞻前後,不覺汗發沾背也,槪臣前日得謗之由,今欲陳辨,則事涉自明,語且煩瑣,雖不敢更瀆天聽,而臣之本情,實非缺事,其時搢紳中,亦多有洞悉者矣,久遠之後,峻議大發,承宣之任,旣劾其不合,則騎省佐貳,亦是遴選之職,豈有纔被重論,旋叨重任之理哉云云,伏乞亟遞臣職,以重名器,以安微分,不勝幸甚云云。答曰,省疏具悉。爾其勿辭,從速察職。燼餘
上在昌德宮。停常參·經筵。
藥房都提調金壽恒,提調金萬基,副提調洪處大啓曰,日氣陰鬱,伏未審聖體,若何,臂痛之候,猶有妨於運用乎?臣等無任憂慮,敢來問安。答曰,知道。今後勿爲間日問安。
以右議政李慶億九度呈辭,傳曰,安心調理。
備忘記,傳曰,吏曹判書李尙眞,代參判洪處亮進去,都承旨洪處大,亦爲進去。
洪處大啓曰,今日左承旨吳斗寅,右副承旨申晸,皆不仕進,同副承旨李世翊被論,昨日出去,當此廳中多事之時,出納之際,不成貌樣,左承旨吳斗寅,右副承旨申晸,竝爲牌招察任,何如?傳曰,允。
傳于洪處大曰,寧陵奉審進去大臣以下,肅拜後引見。
安縝,以都摠府言啓曰,今日入直軍士,中日習射,請出標信。傳曰,知道。
又以義府言啓曰,以咸鏡監司狀啓,刑曹粘目。前波知僉使金宇成,移本府處置事,允下矣。金宇成,時在忠淸道尼山地本家云,依例府書吏發遣,拿來,何如?傳曰,允。
又以義禁府言啓曰,臺諫啓辭,據刑曹啓目內。主掌四館金始重,移本府處置事,允下矣。金始重,方待命於本府,卽爲拿囚之意,敢啓。傳曰,允。
又以常平廳言啓曰,本廳印信,旣已造成矣。本月初三日爲始,行用之意,敢啓。傳曰,知道。
引見時,上曰,靈林副令翼秀給馬,使之進去。
洪處大啓曰,寧陵奉審時,靈林副令,亦爲進去事,命下矣。肅拜後進往,則日勢差晩,自其家,直爲給馬馳進事,分付,何如?傳曰,給馬,使之直爲進去。
吳斗寅啓曰,觀此慶尙監司李䎘上送聞慶縣監郭文溶疏本,則末端作圖開錄缺煩猥,且異常例,而欲令民間疾苦之狀,上徹睿覽,故捧入之意,敢啓。傳曰,知道。
大司憲金徽,執義鄭載禧,掌令成虎徵·金海一,持平任相元啓曰,請還收吏曹參議李翊相先罷後推之命。措辭見上答曰,不允。
獻納魚震翼,正言洪萬鍾啓曰,請加還收吏曹參議李翊相先罷後推之命。措辭見上喉司之任,苟非人望所與,莫宜居之,同副承旨李世翊,除拜之初,已有物議,而不審自處,苟且仍冒,請同副承旨李世翊遞差。持平趙昌期,年前一疏,語意不美,見非物議,久不備擬於淸班,而頃於憲職特除之日,至有銓官罷推之命,三司之臣,竝請還收,則輿論所在,據此可見,爲昌期者,所當惶愧,縮伏自劾之不暇,而乃敢投進辭疏,張皇自明,至以天下公論是非難誣等語,自是己見,又以外警內憂,不此之憂等語,譏斥廷臣,是豈臺官引咎乞免之道乎?昌期前日之疏,無論言議之如何,旣陳所懷,則容有可諉,而因此輾轉,罪及政官之後,猶且角勝公議,不思自反,其在廉隅,豈容如是,請持平趙昌期遞差。上年別試槐院揀擇時,取舍不審,致有物議,臺臣,論罷當該之官,仍請改分館,旣已蒙允之後,本院之無故行公者,非止一二,罷散之員,亦付軍職,而互相推諉,尙不擧行,其在事體,殊極寒心,請槐院上博士及掌務官,竝從重推考,使之趁速揀擇。答曰,不允。陰中云者,槪爲如此之類而發也,意甚不美矣,末端事,依啓。
獻納魚震翼,持平洪萬鍾啓曰,持平趙昌期前有疏,陳其所懷,則言雖愚妄,容有可諉,而物議之非斥,固已久矣。至於政官罷推,事旣由我,稍有廉隅者,遭此境界,則其所自處,尤不可不審,唯當擧其憫蹙情勢,陳疏乞免,引咎自劾,而乃反張皇費辭,無復顧忌,至以天下公論,許其已虞危不慮,責諸人,抑揚其說,有若角勝者然,臺官處身之道,豈容如是,臣等請遞之論,不過責勵廉隅,循例相規而已,非有深意於其間,而伏承聖批,至以陰中不美爲敎,臣等相顧惶愧,不知所出,此無非臣等論事失當,言不見信之致,將何顔面,一刻仍冒,請命遞斥臣等之職。答曰,勿辭。申晸啓曰,獻納魚震翼,正言洪萬鍾,再啓煩瀆,退待物論矣。傳曰,知道。
吏曹判書李尙眞疏曰,伏以臣,昨以陵寢奉審時,賤疾妨缺事陳籲,而喉司辭以急迫,再次阻却,臣之所患,異於他缺前不得入侍前席,已是通朝之所共知,則今此陵寢至嚴之地,謂臣何以遲身,而不思所以變通,徒諉急迫,終不捧入,未知於事理,如何,而本事旣出於不幸,又係莫重莫大,則在臣分義,有不敢一向退臥而投疏,故不計新授國子之命,萬分不已,乃敢冒出肅謝,而更加反覆思惟,萬無自力趨蹌之望,扶腋則不敬,匍匐則駭視,如是而畏威泯默,隨諸臣馳詣,其將何以處之,不然則瞻望喬山,何敢半日行役,亦何憚勞,而强自煩瀆,至此極哉?迫不得已,疾聲呼籲於天地父母之下,臣罪至此,實合萬殞,仍自撫躬,細念前後,凡所奔走,不能比人,觸處妨礙,無所不有,有臣如此,將焉用哉,伏乞聖明,特垂諒察,將臣本職兼帶,亟賜鐫削云云。答曰,省疏具悉。卿之脚病,人所共知,卿何辭焉,卿其安心勿辭。
靈林副令翼秀疏曰,伏以臣,身側宗班,濫費廩粟,旣蔑學識,又無官守,但切葵藿之誠,未效芹曝之獻,頃値朝參之時,幸瞻日月之光,威顔咫尺,敢陳者,一則豐呈設宴也,一則還上蕩減也,狂僭之罪,固知難逃,而聖度包容,威命不加,臣誠感激兢惶,繼之以涕泣也,雖然,臣之所欲陳者,又有大於此者,而事係重大,非微臣所敢輕議者,故趑趄囁嚅,以待廷臣之陳達,而今已累年,寂無一人言者,夫人臣事君之義,豈顧一身之利害,而守括囊之戒哉?玆敢不避鈇鉞之誅,仰達冕旒之下,伏願聖明,不以人微,諒其愚衷而垂察焉。臣竊伏惟,寧陵因山之葬,于今十有五年,而塗灰修理之役,殆無虛歲,臣始焉驚憂,繼以訝疑,嘗私語屋下曰,古昔帝王之葬,歷數百年之久,無人修改,豐草茂沒之後,猶且封陵樹石,宛然如昨,安有陵土未乾,而繼以修理者乎?當初雖有遷陵之議,旋又停止,則其所傾圮之處,不至大段,而逐年修理,猶尙未已,閭巷間傳播之言,旣是狼藉,則臣之驚疑,又深一節,而人言多訛,似難準信,必須親自奉審,的知虛實然後,可以上達,故曾於甲辰年初冬,委進陵下,以暫時入審之意,請於齋所,則以爲防禁雖嚴,必欲入審,則可與守僕偕進云,故臣妄自冒禁,詳細奉審,則封陵大勢,西北方似傾,而四面駕石屛石及裳石地臺石,竝皆睽舛生隙,小隙可容一指,大隙可容兩指,前面地方石裳石之間,生隙尤大,可容一臂,隙中深淺,雖不可知,而自外觀之,頗似空虛,封陵地勢平下,與他陵不侔,意其本來如此,因問於陵官及守僕,則答曰封陵之規,自有法例,當初豈有如此之理乎?國葬之翌年缺封陵地臺石排置之處,因潦雨陷下,蓋緣築封未堅,而旣低之石,勢難復高,故掘去地面之土,使臺石露出,其勢不得不平下耳。臣曰,然則天雨之時,必有停蓄之慮,將若之何?守僕答曰,天雨之時,水可沒足,移時緩退云。臣又問曰,然則夏濕之時,莎草必不豐茂,此則又如之何?守僕曰,果有如此之患,故每年以新莎草改之。且曰,地臺石,因其封陵陷下,亦且內傾外昻,雨時恐水之渗入,用綿布漬而去之云,臣旣審其形勢,又聞其所言,自不覺心寒而氣塞也。此則甲辰年奉審時所聞見者,而到今已經十年之久,其間可駭之聞,愈往愈甚,故臣於數日前,更進陵所,請于齋所,如甲辰年奉審時所言,則齋所亦許,臣與守僕,偕進陵上,更爲奉審,則屛石非但生隙,又多破傷,且地傍石裳石間生隙處,比前尤大,且石之傾側乖舛,有甚於昔日所見。臣問於守僕曰,地傍石裳石間生隙處,旣有塗灰,則似當不復生隙,而如是生隙者,何也?守僕答曰,每年塗灰時,吾常目見,隙內空曠頗深,以灰塞之,隨塞隨沒,無所着礙,故上年塗灰時,不得已以瓦礫,無數塡納然後,用灰塞之,而旣塞之後,又復生隙者,裳石臺石,每有退陷之故,所塗之灰,不得堅而然也。臣又問曰,然則用瓦礫幾許耶?守僕答曰,所入之數,雖不可知,役夫五名三四巡所負之瓦礫,盡入云。臣又問曰,封陵四面,地勢宜高,而今則缺是平下矣,地臺石,宜高於地面,而今則與平下之地面,相等無別,然則無雨時停蓄缺守僕答曰,潦雨之時,雖無停蓄之患,未免沮濕,若値急雨,則水不得快泄,缺地臺石上所見,極爲未安云云。臣之前後聞見,大略如斯,封陵之傾陷旣如彼,雨水之停蓄,又如此矣,則地中之事,雖不敢妄度,而亦不可不過慮者也。雖曰,每年修理,不過外面塗灰,而旋卽生隙,難禁雨水之流入,則姑息而已,末務而已,有何補於永固久遠之道哉?況且用以瓦礫,塡塞空隙,豈非尤有所未安者乎?孔子曰,卜其宅兆缺安厝之。今我孝宗大王萬世之宅,旣有如此之憂,則其可謂之安厝乎?臣竊念國家陵寢之事,雖不可卒爾妄議,事旣至此,不可無變通之擧,殿下如以遷陵爲重大難行,則詢問於大臣及禮官,參酌禮經,改封陵寢,使先大王衣冠之藏,爲萬世安寧之宅,則不惟宗社臣民之幸,抑亦先大王在天之靈,必宜和豫於冥冥之中矣,豈不爲我國家億萬年無疆之休哉?蓋臣之聞見,如右所陳,則在今日廷臣,亦豈不知,而孰不欲陳達於聖明之下哉?第恐其歸罪於當初監董之官,故畏縮含口,徒切屋下之私憂而已。臣愚以爲,營建玄宮,豈敢不極致敬謹,而人力補土之處,自不如天然堅實之地,雖使牢築,例不無傾頹,則今豈可專罪於監董之官哉?伏願殿下,勿追旣往之咎,益勉方來之事,惟以改圖爲念焉。殿下如以臣言爲不信,則我國山陵,固非一處,年歲亦且久遠,而修理之擧,曾缺今此新陵,獨爲逐年塗灰之役,則旣非可疑之明驗乎?伏願殿下,治臣私謁陵寢之罪,察臣觸忌敢言之誠,不以人而廢其言也,臣文辭荒拙,語多未瑩,若一賜召,使盡其言,則是臣至願,伏望天地父母,不以猥越爲罪云云,踏啓字。
巳時,上御養心閤,寧陵奉審進去大臣以下引見,入侍,左議政金壽恒,戶曹判書金壽興,漢城判尹閔熙,刑曹判書閔維重,工曹判書南龍翼,兵曹判書金萬基,大司憲金徽,吏曹參判洪處亮,都承旨洪處大,大司諫金益炅,校理李堂揆,假注書南有星,記注官宋最,記事官睦昌明。上曰,今此奉審之行,日候適如此可慮,且雨勢若不止,塗灰之役,何以爲之?金壽恒曰,臣等之行,不足爲慮,而終日雨下,則所塗之灰,必不堅固,以是爲憫。金壽興曰,奉審之日,雨若不止,則時刻差退似可矣。金壽恒曰,若然則諸臣入來,臣與禮曹堂上,仍留塗灰,未知,如何?上曰,若終日雨下,則不可轍去舊灰,六日奉審,可矣。金萬基曰,必無終二日下雨之理,而何可豫知?金壽恒曰,今此奉審,異於常時,將圖形以進,而亦不可循例書啓,奉審後,當面稟矣。上曰,十二面,可以分明圖畫,而畫於油紙,可也。閔維重曰,直罅則可以詳察,而傍隙則以曲木探之,或可知之矣。金萬基曰,十二面,畫一紙,可便於睿覽,上曰,畫員帶去乎?金壽恒曰,畫員二人帶去矣。金壽恒曰,始雨之時,頗有雨意,不幸於奉審,而多幸於農家矣。金壽興曰,缺吉凶亦問於日官,何如?上曰,依爲之。上曰,其宗室,有聞見,使之進去,可也。金壽恒曰,其上疏臣等持去,而使渠進參,亦無妨矣。上曰,給馬進去,可也。金壽恒曰,臣等雖已肅拜,諸臣或有未及朝食者,今當退出,而今此多官之行,本官必難支待,及夕時進去之意,敢達。上曰,奉審時,無時刻推擇之規,今此擇時,何也?金壽恒曰,當撤去舊灰,故擇之矣。上曰,聞其宗室之言,揷木審察之際,有所不安於心,故不能詳盡云,而豈用丈餘之木哉?皆曰,想必然矣。閔熙曰,石物之厚,未知,幾何?上曰,載於謄錄,考出則可知矣。金壽恒曰,頃日接慰官狀啓回答時,渠雖上來,除伴從之事,繁於文書,故以私札通之矣,遂罷出。燼餘
上在昌德宮。停常參·經筵。
安縝啓曰,領議政鄭太和箚子到院,而寧陵奉審相値,留院之意,敢啓。傳曰,入之。
執義鄭載禧,掌令成虎徵·金海一,持平任相元啓曰,請還收吏曹參議李翊相先罷後推之命。措辭同上獻納魚震翼,正言洪萬鍾,竝引嫌而退。措辭見上請遞之論,旣循公議,雖承嚴敎,不必爲嫌,請獻納魚震翼,正言洪萬鍾出仕。答曰,不允。出仕事,依啓。
申晸啓曰,獻納魚震翼,正言洪萬鍾,牌招不進矣。傳曰,知道。
洪處大啓曰,小臣承命,寧陵奉審往還復命,且大臣以下,皆來詣矣。傳曰,知道。
傳曰,寧陵奉審大臣以下,引見。
傳于申晸曰,己亥山陵都監堂上以下拿推捧傳旨時,次知內官,亦爲拿推。
申晸啓曰,己亥山陵進去都監堂上郞廳監造官等,竝拿問定罪事,命下矣。取考其時謄錄座目,則堂上三員內,判書金南重,右議政洪重普,旣已身死,行判府事鄭致和,因聖敎,勿爲拿問。都廳郞廳李晩榮·趙胤口缺所郞廳趙禧錫,監造官尹敬華等,亦已身故,而小浮石所監造官等,則只掌陵下排石及丁字閣階礎等役,至於三物所·造成所·爐冶所·燔瓦所·郞廳監造官等,則所關各異,似無干豫於陵上之役,故只以左右浮石所·取土所郞廳·監造官生存之人,傳旨捧入之意,敢啓。傳曰,知道。
初更三點,上御養心閤,寧陵奉審後大臣以下引見,入侍。左議政金壽恒,戶曹判書金壽興,禮曹判書趙珩,漢城判尹閔熙,刑曹判書閔維重,工曹判書南龍翼,兵曹判書金萬基,大司憲金徽,吏曹參判洪處亮,都承旨洪處大,大司諫金益炅,校理李堂揆,假注書南有星,記注官宋最,記事官睦昌明。上曰,今番奉審,所見,何如?金壽恒曰,奉審後,圖形以進,而異於常時,必有下問之事,故詳書以來。前者奉審,則雖有罅隙,不知大段,今則大異於前矣。上曰,比上年大異耶?金壽恒曰,然。寅卯辰三方,生隙尤甚,其餘亦皆有罅隙,而西方則不至大段矣。上曰,下石之頭,例入於上石之底,今此圖形,除其例入之數而畫之耶?金萬基曰,定地臺下底及裳石之頭,詳細斟酌畫之,上曰,塗灰剝落,至於寸許,則本陵參奉,何不報知耶?金壽恒曰,不然。塗灰尙存,而灰石之間,異於全地,故未免成隙。上曰,塗灰雖存,石物退却,故以致生隙,何不早報耶?金壽恒曰,其隙則不知大段。金壽興曰,塗灰浮出之後,其隙甚大,而灰存之時,則不至大段。閔維重曰,寅卯辰三方,生隙特甚,而四方皆有罅隙矣。金壽恒曰,所謂停云者,指裳石退却之處,而詳缺之有霖雨時停蓄之痕,大槪攔干外,例有掩石,則裳石堅固,而此則不措掩石,易致傾頹云矣。上曰,所謂掩石,指何陵而言耶?金壽恒曰,不能的知某陵,而例皆有掩石云矣。上曰,比於築室,置礎牢支,可以堅固,此何等重事,而石役之疏濶如是,豈有不傾之理乎?所謂塡納瓦礫者,何處耶?其宗室,亦同往乎?金壽恒曰,同時進去矣。上曰,其隙,可容一臂乎?金壽恒曰,雖大臂,亦可容入,而石厚三尺,故穴亦頗深矣。閔維重曰,一隙則塡以白灰,一隙則有黃土,而探出握之,則如泮水之土矣。上曰,屛風石駕石生隙之處耶?維重曰,然矣。上曰,此必雨水渗漏而然也。金壽恒曰,他處駕石,高於裳石,而東邊則後面稍缺矣。閔維重曰,後面高於前面,水可順流,而此則後面平底。問於石工,則當初削平地面,安排石物,故以致如此云矣。上曰,宗室所謂陵官汰去之事,問之耶?金壽恒曰,在京之時,考見禮曹謄錄,則無如許之事,到彼問之,亦無是事,而聞宋旻爲參奉時,以石物罷傷事,報于禮曹,其時參判南龍翼,進去奉審,則渠不爲來待,故請推,而自上特命罷職云。所謂塡缺云者,問于守護軍,則答以專無是事。常漢之言,例多變幻,而問於參奉,則答以曾無發說如許之事,使其宗室對辨,而終不歸一,無可奈何矣。上曰,今此奉審諸臣,所見與主意,何如?金壽恒曰,事極重大,而大槪裳石缺改築,容或無傷,駕石屛風石,則決難改之。臣未知曾前亦有改封之,缺上曰,穆陵·章陵則遷陵,而豈有改封之時也?金壽興曰,年年塗灰,漸漸生隙,此豈久安之地乎?趙珩曰,臣見寅卯辰三方,生隙甚大,前頭止此亦缺裳石乃是外面雖或改築,而屛風石則勢難仍改,臣之所見,則不可缺矣。閔熙曰,已生之隙,必無停止之理,未知將來至於何許,前規有遷陵之時,而豈有改封之事,此非造次間所敢仰達,當從容議定可矣。閔維重曰,觀其形勢,雖或改築,不過粗安之計,而此豈小臣所敢臆對?南龍翼曰,裳石則雖或可改,而屛風石則不可改築矣。金萬基曰,改封誠極未安,自上所謂有遷移之時,無改封之敎,實爲允當,而改築之時,震驚之未安,不有逾於玄宮之再發石物改措之事,豈過於遷移之擧乎?臣意則以改封爲便,而小臣無所見,自上當從容議定矣。金徽曰,石物罅隙,無處無之,將來之事,亦未知,何如?不可不改圖矣。洪處亮曰,遷移之擧,雖是莫大之事,事至於此,何可無變通之道乎?洪處大曰,裳石改措,似無妨害,而屛石則決不可改矣。上曰,寅卯辰間,罅隙之處,五寸五分云,可容兩臂乎?金壽恒曰,不至如此,以手掬物,而出則不得出之矣。金益炅曰,莫大之事,不可輕議,而決非萬世久安之地,臣意則以遷移爲可。李堂揆曰,今雖改封,日後或不無復改之擧,而石物之去玄宮稍遠,改封陵,似無不安之事,臣意則以改築爲便。金萬基曰,小臣,敢達改封之說,而李堂揆之見,適與臣意相符。臣見陵圓三十尺,雖除四面三尺,去玄宮亦遠,設有不安,容或無妨,且辛亥年間,穆陵有改封之事。咸鏡道諸陵,亦皆改封,今此改築,有何不可之事。上曰,金萬基,雖有改封之說,心有所不安,缺甚沓沓,改封之後,亦安知其爲久安之地,且雖曰三十尺,改築之擧,非若干之役,設令手摩而堅之,片石而築之,亦甚不可,況運動巨石,杵築改封,豈非不安之甚者乎?咸鏡道諸陵改封之事,則已過三百年之久,榟宮不可遷移,故不得已改封,豈可與此,比而同之,每每塗灰,以事姑息,不可爲矣。金壽恒曰,小臣所見,亦如此矣。上曰,仁祖朝,二番遷陵乎?金壽恒曰,穆陵·章陵矣。金萬基曰,英陵,亦是遷葬之陵。上曰,英陵則其間年紀久遠,幾何?金徽曰,不能詳知,而小臣,爲參奉時見之,則石物不甚高大,稍異於常家石役矣。上曰,遷陵之由,載於攷事撮要。金壽恒曰,必載於列聖實錄。上曰,從當商議,而當初生隙塗灰之時,非事姑息,欲徐觀形勢矣,以今觀之,決非一時地凍之致,不可無變通之道。英陵遷陵之由,及辛亥年穆陵改封之事,令春秋館,攷出,可也。上曰,穆陵則以何故遷陵耶?金壽恒曰,沈命世上疏,有水患云故遷陵,而及其遷移之後,其言孟浪,至有按律之啓,竟配邊遠矣。上曰,封陵時石手輩,其已盡死乎?金壽恒曰,今則無遺類云矣。上曰,參奉自報禮曹,而因循不報,此非參奉之罪乎?閔維重曰,事之不幸如此,而豈可專諉於參奉之罪乎?金壽恒曰,雖有細隙,自可文報,而近來則無枚報之事矣。趙珩曰,灰石之間,有細隙,而從外面見之,則不至大段矣。金壽恒曰,宗室所謂瓦礫之說,此乃靑石,用靑石塡隙,亦甚未安,而若非靑石,則不能補隙,故今亦以油灰,裹靑石塡之矣。上曰,其勢必然矣。上曰,當初封陵,不爲堅固,纔過一年,漸成罅隙,故庚子年間,有監董官科罪之事,而今不可以塗灰苟延,爲中間完定缺置之事體重大,何以處置?金壽恒曰,陵寢重事,孰不盡誠,而若有後患,何敢免罪?第在昔宋仁宗山役時,韓琦主管監董,以韓琦之賢,宜無疏漏之失,而程子尙論其未盡之事,則非不盡心,乃事之不幸也。上曰,韓琦則固善,而其時監役之人,未知何如耳。堂上則以六卿差出,其數不多,郞廳則豈無可堪之人,而不爲擇善,其時任使者,必是無形之類矣,陵上石物,四面八方,無一完全處,監董之官,若能着意,則豈有如此之患,當初不擇監董之人,以至於此,其在事體,不可以曾施罪罰而置之,山陵都監堂上郞廳·監造官次知內官,竝拿問定罪。上曰,監造官,何人差出乎?金壽恒曰,監造官則都監堂上,會同坐起後,相議差出,都廳郞廳則自吏曹啓下,而或有事故,則都監,啓稟出代矣。閔維重曰,其時日期甚迫,以致如此,豈盡監役官之罪乎?李堂揆曰,未申戌三方,則裳石完全矣。上曰,謂之稍勝則可也,豈可謂完全乎?石手尤極憤慨,而罪無可施,痛矣。趙珩曰,小雨卽晴,農事可慮。金壽恒曰,今行見之,則播種處甚稀,異於在京時所聞矣。上曰,可合乾付種乎?金壽恒曰,乾付種便好云矣。上曰,兩麥,何如?金壽恒曰,春牟,曾有豐登之漸矣,今此旱乾,多有傷損處,殊甚憫慮矣。趙珩曰,芒種已迫,旱乾如此,兩麥日漸萎黃,水田多未付種,事甚憫慮,祈雨之擧,一日爲急,不爲卜日,數日內設行,何如?上曰,依爲之。遂罷出。燼餘
上在昌德宮。停常參·經筵。
文定王后忌辰齋戒。
巳時午時未時,日暈。白雲一道,出自暈上,直指北方,長十餘丈,廣尺許,良久乃滅。申時,日暈。
安縝啓曰,右議政李慶億十度呈辭到院,而以國忌齋戒,留院之意,敢啓。傳曰,入之。
又以春秋館郞廳,以監事諸堂上意啓曰,英陵遷陵之由,及辛亥年穆陵改封之事,考出實錄事,命下矣。取考本館所藏實錄置簿,則只有宣祖朝以後實錄,而列聖實錄,與光海朝日記,皆不在其中。本館堂上一員及史官,卽爲下送江都史閣,使之考出以來,何如?傳曰,允。
又以禮曹言啓曰,今四月初五日寧陵奉審後,大臣以下引見時,禮曹判書趙珩所啓,芒種已迫,旱乾若此,今番往來時見之,則兩麥萎黃,水田付種處亦少,事甚可慮。祈雨之擧,一日爲急,數日內,不卜日設行,何如?上曰,依爲之事,傳敎矣。日月·風雲·雷雨·山川·雩祀·三角山·木覓山·漢江等處,初次祈雨祭,來初八日設行事,知委擧行,何如?傳曰,允。
申晸啓曰,己亥年山陵都監堂上以下拿推傳旨,卽當書入,而其時堂上三員內,判書金南重,右議政洪重普,皆以身故,只有判府事鄭致和,而大臣之直爲拿推,曾無前例云。今此拿推傳旨,何以爲之?敢稟。傳曰,勿爲拿問,以待結末。
安縝啓曰,假注書南有星家,有兒子拘忌之疾,勢難入直行公。卽爲改差,他假注書差出察任,何如?傳曰,允。
以柳命堅爲假注書。
右議政李慶億十度呈辭,傳于安縝曰,安心調理。
申晸,以義禁府言啓曰,己亥年山陵都監,左浮石所郞廳申命圭,監造官李鼎基,右浮石所郞廳韓時重,監造官宋之濂,補土所監造官李最晩,次知內官尹完等,拿問定罪事,傳旨啓下矣。申命圭·李鼎基·尹完,方待命於本府,卽爲拿囚,而韓時重,時在全羅道長水縣任所,宋之濂,時在全羅道萬頃地本家,李最晩,時在忠淸道大興縣任所,依例府羅將發遣拿來,何如?傳曰,允。
正言洪萬鍾啓曰,無狀小臣,累叨匪據,絲毫莫補,含默是事,癏曠之罪,固已難逭。因一細事,有所論列,而言不見信,反承嚴批,臣誠惶愧退縮,罔知攸措,意外請出,召牌繼降,進退狼狽。徊徨憫縮之中,前患疝症,猝然復發,欲起還仆,竟未祗赴,臣罪至此,益無所逃,臣旣有難冒之勢,又犯違命之誅,決不可一刻晏然。請命罷斥臣職。答曰,勿辭。
獻納魚震翼啓曰,趙昌期之疏語竟乖戾,請遞之論,在所不已,而反蒙情外之嚴批,惶愧靡容,引避退伏,處置請出,出於意外,顧臣情勢,決不可抗顔冒出。且緣賤疾猝劇,不能起動,未赴召命,自速逋慢,俟病少間,今始自列,臣之罪戾,至此尤大。請命罷斥臣職。答曰,勿辭。
申晸啓曰,正言洪萬鍾,獻納魚震翼,再啓煩瀆,退待物論矣。傳曰,知道。
大司憲金徽,執義鄭載禧,掌令成虎徵啓曰,正言洪萬鍾,獻納魚震翼,竝引嫌而退,情勢難便,姑捨勿論,而未赴召命,在例應遞,請正言洪萬鍾,獻納魚震翼,竝命遞差。答曰,依啓。
傳于安縝曰,政事,過國忌後,爲之。燼餘
上在昌德宮。停常參·經筵。
文定王后國忌。
申晸,以都摠府言啓曰,今日入直軍士,當爲中日習射,而國忌相値,不得爲之之意,敢啓。傳曰,知道。
以傳于申晸曰,以韓時重等,拿來羅將馬牌單子,傳曰,勿令遲緩,急速拿來事,分付。
安縝啓曰,左副承旨鄭晳,外三寸叔故幼學李枝發妻孺人李氏身死,服制已行四日,出仕,何如?傳曰,允。
安縝,以御營廳言啓曰,本廳十一番後部前左司屬,忠淸道十哨軍,來五月二十五日,京中逢點,六月初一日,與十番軍,當爲替代立直,本道監兵使處,以此依前知會調送之意,敢啓。傳曰,知道。
傳于申晸曰,史官五員待命,騎馬十五匹立之。
安縝啓曰,左議政金壽恒箚子到院,而以國忌留院之意,敢啓。傳曰,入之。
又啓曰,來十一日專經文臣殿講日次,取稟。傳曰,停。
又啓曰,史官五員待命事,命下矣,史官不備,宣傳官三員,武兼宣傳官一員,代送之意,敢啓。傳曰,知道。
領議政鄭太和箚曰,伏以臣,宿病沈痼之中,添得劇疾,奄奄氣息,幾不保朝夕矣。伏蒙天地父母之德,御醫齎藥,不離看病,幸延一縷之喘,得至四朔之久,感激聖恩,唯有感淚。臣精神昏迷,言語無序,手足痿痺,缺全不用委身床席,轉側須人,食飮專廢,肌肉漸消,更無復起爲人之望,而臣旣不能上章乞免,朝家亦無處分,一日二日,以至今日,虛帶職名,罪戾益增。伏乞聖明,察臣病狀,亟許遞臣本職兼任,公私幸甚。臣無任憫迫祈懇之至。取進止。答曰,省箚具悉卿懇。卿之疾病,予已詳知,卿其安心勿辭,更加善攝,以副予意。仍傳曰,遣史官傳諭。燼餘
上在昌德宮。停常參·經筵。
下直,富寧府使朴燧,臨淄僉使李公傑。
安縝啓曰,右議政李慶億十一度呈辭到院,而大祭齋戒前期一日,凡疏單,有勿爲入啓之例,留院之意,敢啓。傳曰,入之。
藥房提調金萬基,副提調洪處大啓曰,伏未審數日內,聖體,若何?臂部疼痛之候,今已快愈否乎?臣等憂慮未弛,敢來問安。答曰,知道。時未快愈矣。
備忘記,傳于鄭晳曰,今下弓矢,富寧府使朴燧處,給送。
安縝啓曰,下番史官睦昌明,以實錄考出事,下去江華府。史局重地,不可以兼春秋替直,而待敎申善溫,疏批已下,卽爲牌招,使之入直,何如?傳曰,允。
右議政李慶億十一度呈辭。傳于洪處大曰,遣承旨敦諭。
有政。吏批,判書李尙眞病,參判洪處亮進,參議李翊相罷職,右承旨安縝進。兵批,判書金萬基進,參判鄭榏病,參議金禹錫病,參知柳椐進,右副承旨申晸進。
吏批啓曰,判書李尙眞病不來,參議李翊相罷職,小臣獨政未安,何以爲之?敢稟。傳曰,仍爲之。
以尹衡聖爲獻納,徐文尙爲正言,李夏鎭爲弼善,權愈爲司書,梁嶷爲監察,安如石爲注書,李邵爲文川郡守,申斗極爲中部主簿,金緯三爲松羅察訪,韓翊周爲延曙察訪,李□□爲典籍,李敦五爲掌苑別提,金哲重爲長興直長,淸安縣監崔渲爲通政,韓鼎相爲長水縣監,朴世柱爲大興縣監,崔永世爲戶曹佐郞,張萬枝爲軍器參奉,李堂揆爲正言,趙遠期爲文學,林一復爲工曹正郞,李穦·朴世柱爲五衛將,趙䃏爲曹司衛將,趙贊爲仁遮外萬戶,張時元爲守門將,崔柱華爲訓鍊副正,姜栢年·申汝哲爲同知,徐必成爲翊衛,朴宗健爲乾原權管,林春復·金得宗·洪思哲·任奎爲副護軍。
鄭晳啓曰,臣承命,往諭于議政府右議政李慶億,則以爲,臣不幸身嬰奇疾,首尾四朔,輾轉沈痼,已至難醫之域。伏蒙天地之仁,曲垂軫念,欲生之恩,靡所不至,尙延縷息,實荷聖慈,垂死之中,感鏤心腑,唯是職名未卸,虛帶已久,罪積癏曠,憂懼冞深,冒死請急,亦已多日,而未蒙允許,方切憫縮,不意玆者,至遣近侍,溫諭丁寧,敦勉切至,恩數出常,惶感罔措。顧臣病勢,如可以時月調理差愈,則當此之時,何敢無端引伏,以爲自便之計哉?奄奄澌綴,朝暮待盡之狀,通朝之所共知,諸醫之所共見,自分此生,不得復起爲人,獲近淸光,瞻望涕泣,不知所達云矣,敢啓。傳曰,知道。
大司憲金徽,執義鄭載禧,掌令金海一啓,請還收吏曹參議李翊相先罷後推之命。措辭同上答曰,不允。
左議政金壽恒箚曰,伏以臣,今朝將赴備局之坐,忽然頭目眩暈,幾乎昏仆,良久始定,而精神怳惚,如在煙霧之中,四肢百骸,不能收拾,頭痛兼發,胸腹憒亂,殆不可爲狀,誠無强起仕進之路。明日藥房問安,亦末由進參,惶憫之至,罔知攸措。且念臣當此國家扤揑之日,忝據鼎席,無一報效,而不知外警內憂之可虞,專昧公議是非之有眞,妄斥言事之人,以致惹鬧未已,究厥所由,皆臣之咎。聖批陰中之敎,臣實當之,反顧慚赧,無面朝端,此時煩籲,臣非不知其未當,而亦出於萬萬不獲已也。伏乞聖慈,察臣病狀情勢,亟許遞免,以幸公私云云。答曰,省箚具悉卿懇。嗚呼,國事已到此十分孔棘之地,而所恃者,唯在於年事之登稔,當此長養之節,不雨殆過兩旬,芒種漸近,耕耘愆期,來牟將失,西成何望,言念及此,氣塞心寒,罔知攸措。卿之此章,胡爲乎至哉?外警內憂等說,元非深嫌之事,至於陰中云者,於卿有何可近之事,而引以自當,以傷事體耶?予意不在於卿,卿之箚辭,予實未曉也。噫,試觀今日之國事,卿獨行公,而因一不當嫌之事,引入乞免之時耶?復不多誥,卿其體予之意,安心勿辭,更勿爲嫌,以副至望。仍傳曰,遣史官傳諭。
待敎申善溫上疏。大槪,母病危重,乞賜救護,仍治臣罪事。入啓。答曰,省疏具悉。爾其勿辭察職。燼餘
上在昌德宮。停常參·經筵。
以京畿監司李俊耉,公主迎候出去事肅拜單子,傳于安縝曰,廚傳有弊,勿爲出去事,分付。
原襄監司書目,鐵原府使權順昌病重,罷黜事。
全羅監司書目,錦山地,今三月十六日下雪,樂安地,今三月十八日雪降。又書目,雲峯縣監洪濟亨,六年居官,治績最著,盡心賑政,民皆惜去,或限今年,或限秋成仍任事,令該曹稟處事。
吏曹啓曰,來初十日,祿都目政事爲之之意,敢啓。傳曰,知道。
政院啓曰,新除授注書安如石,稱有身病,今日亦不肅拜。多事之地,不可任意退去,卽爲牌招,使之察任,何如?傳曰,允。
禮曹啓曰,昨日大風之餘,雖得小雨,而旋卽霽止,再禱之擧,不容少緩。社稷·宗廟·北郊再次祈雨祭,不卜日,來十一日設行事,知委擧行,何如?答曰,依所啓施行。
傳曰,史官一員待命,騎馬三匹立之,宗廟內摘奸。
政院啓曰,明日祿都目政事爲之事,旣已允下,而適與祈雨祭齋戒相値,過齋戒爲之事,分付之意,敢啓。傳曰,知道。燼餘
上在昌德宮。停常參·經筵。
昧爽至辰時,有霧氣。
洪處大啓曰,右議政李慶億箚子到院,而以祈雨祭齋戒,留院之意,敢啓。傳曰,入之。
又以都摠府言啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。
傳曰,史官三員待命,騎馬九匹立之。
政院啓曰,來十一日專經文臣殿講日次,取稟。傳曰,停。
又啓曰,明日乃雜科覆試也,兩司當爲進參,而大司諫金益炅,呈辭留院,司諫朴世堂,獻納尹衡聖,在外未上來,正言徐文尙·李堂揆,俱未肅拜,他無進參之員。正言徐文尙·李堂揆,待開門牌招肅拜,使之進參,何如?傳曰,允。
鄭晳啓曰,史官三員待命事,命下矣。史官不備,宣傳官一員代送之意,敢啓。傳曰,知道。
領議政鄭太和再箚。大槪,所帶諸任,亟賜遞改,俾無公私狼狽之患事。入啓。燼餘
上在昌德宮。停常參·經筵。
下直,公山營將李萬枝,高原郡守林翼喬。
自昧爽至辰時,有霧氣。巳時申時,日暈。
有政。
吏批啓曰,判書李尙眞式暇,參議李翊相罷職,小臣獨政未安,何以爲之?敢稟。傳曰,仍爲之。
吏批,判書李尙眞式暇,參判洪處亮進,參議李翊相罷職,都承旨洪處大進。兵批,判書金萬基進,參判鄭榏病,參議金禹錫病,參知柳椐進,右承旨吳斗寅進。
吏批,以李國芳爲兵曹佐郞,韓國俊爲尙衣主簿,李敏章爲鐵原府使,黃渼爲贊儀,申善溫爲奉敎,權尙任爲校書著作,掌苑別提□五加通政,登科前資窮。兵批,以柳□□爲五衛將,趙國□爲都摠經歷,柳星昌爲武兼。
安縝啓曰,來十五日儒生殿講日次,而以國忌正日,頉稟。傳曰,知道。
申晸,以都摠府言啓曰,副摠管李尙敬,以御營中軍軍兵操鍊事,沙河里進去晝仕,請出標信。傳曰,知道。
安縝,以成均館官員,以知館事意啓曰,經書校正官洪,時無職名,付軍職,冠帶常仕,何如?傳曰,允。
申晸,以備邊司言啓曰,本司武郞廳訓鍊院副正崔柱華,副司果柳汝璲,奔走勤仕,已滿十五朔。依例守令除授,或陞敍事,捧承傳施行,何如?傳曰,允。
正言徐文尙啓曰,本院,方有吏曹參議李翊相罷推還收之事,而李翊相,卽臣妻同姓四寸兄也,臣有不可同參之嫌,決難晏然仍冒,請命遞斥臣職。答曰,勿辭。鄭晳啓曰,正言徐文尙,再啓煩瀆,退待物論矣。傳曰,知道。
執義鄭載禧,掌令金海一啓曰,請還收吏曹參議李翊相先罷後推之命。措辭見上正言徐文尙,引嫌而退。措辭見上不爲聯名,已有前例,請正言徐文尙出仕。獻納尹衡聖,時在忠淸道林川地,請斯速乘馹上來事,下諭。答曰,不允。出仕下諭事,依啓。
吳斗寅啓曰,臺諫出仕事,命下矣,今已日暮,明日待開門牌招事,敢啓。傳曰,知道。
海州別遣刑曹正郞書目,弑父罪人早隱金,連刑七次,終不吐實,仍致杖斃緣由事。
都承旨洪處大疏曰,伏以臣,卽伏見慶尙監司鹽木未捧査啓,則臣亦以曾任慶州之故,名在其中,此無非臣奉職無狀之致,決不可仍在近密之地,以俟結末。亟賜遞斥臣職,千萬幸甚云云。答曰,省疏具悉。不必徑先上章,卿其勿辭察職。
右承旨安縝疏曰,伏以臣,於甲辰年間,受任東萊,各邑公木,多有未捧,本府鹽稅,亦未準徵,不職之責,實無所逃。推緘未及照勘,而卽者鹽木査啓,又有來到,臣名亦在其中,益不勝慚惶悚慄之至。伏乞聖慈,亟許先遞臣職,不勝幸甚云云。答曰,省疏具悉。不必徑先上章,爾其勿辭察職。
右副承旨鄭晳疏曰,伏以臣,曾任東萊,奉職無狀,以各邑公木多數未捧之故,方在問備之中,而未照勘矣。卽伏見慶尙監司鹽木虛錄査啓,則臣名亦在其中,前後不職之罪,益無所逭。伏乞聖明,先遞臣職,千萬幸甚云云。答曰,省箚具悉。不必徑先上章,爾其勿辭察職。燼餘
上在昌德宮。停常參·經筵。
辰時巳時,日暈。
吳斗寅啓曰,都承旨洪處大,右承旨安縝,左副承旨鄭晳,疏批已下,而今日俱不仕進。廳中只有臣及右副承旨申晸,出納之際,事甚苟簡。都承旨則拘於廳規,雖不得直請牌招,而右副承旨安縝,左副承旨鄭晳,卽爲牌招,何如?傳曰,竝牌招。
藥房副提調金萬基,右副承旨申晸啓曰,夜深晝熱,日氣不齊,伏未審聖體,若何?臂部疼痛之候,前承時未快愈之敎,數日來,又復如何?無任憂慮,敢來問安。答曰,知道。症候,已言于醫官矣。
藥房再啓曰,伏聞入侍醫官之言,自上左邊耳下瘡痕處,有礙結赤暈之候,臣等無任驚慮之至。似當趁卽診察議藥,敢此仰稟。答曰,時無用藥之事,姑待數日,更議爲之。
申晸,以都摠府言啓曰,都摠管閔熙,義禁府坐起進去晝仕,請出標信。傳曰,知道。
傳于安縝曰,壬寅以後,寧陵陵上石物罅隙處奉審,書啓,一一覓入。
洪處大,以忠勳府言啓曰,本府假郞廳李萬林,旣已出身,其代,忠義衛金壽長,依前例假郞廳差任,何如?傳曰,知道。
以刑曹賊人徐龍善等梟示粘目,傳曰,擧行條件,則意非如此,而該曹未能詳察,如是誤爲回啓,此公事還出給。
鄭晳,以義禁府言啓曰,以咸鏡監司狀啓,刑曹粘目,前南虞候金之鍵,移本府處置事,允下矣。金之鍵,時在黃海道白翎任所,依例府書吏發遣拿來,何如?傳曰,允。
傳于安縝曰,壬寅以上,寧陵奉審書啓,亦爲覓入。
鄭晳啓曰,以掌隷院,故仁原君李休復賜牌奴婢,自缺給啓目,傳曰,功臣之受出逆家奴婢,例也,逆黨定缺給功臣,亦無不可,而今此逆賊子宗慶子煥·煒·熽等缺及三口之所生等,沒數定給,事甚不當,而政院何如是不察書入耶事,傳敎矣。今日入啓公事,其數旣多,且緣院中多事,看閱之際,未及詳察,混同捧入,致勤下敎,不勝惶恐。此公事還出給之意,敢啓。傳曰,知道。以此問于該院以啓。
掌令金海一啓曰,臣伏聞副修撰趙威鳳陳疏,略擧寧陵前後奉審官之失,而譏斥兩司之緘口不言,辭意嚴截云。原疏未下,雖未得其詳,而聞來瞿然,不覺心驚,如臣駑劣,忝叨匪據,補蔑涓涘,罪積癏曠,緘默之責,臣固當之,何敢一刻仍冒?請命遞斥臣職。
執義鄭載禧啓曰,臣於昨者,略聞趙威鳳之疏,有譏斥兩司之語云,而未詳措語之如何?惶愧縮㐲,以待元疏之下矣,即者同僚,擧其疏中之語,先爲引避,臣之情勢之難安,與同僚自別,尤不可一刻仍冒於此際。請命遞斥臣職。答曰,勿辭。
鄭晳啓曰,掌令金海一,執義鄭載禧,再啓煩瀆,退待物論矣。傳曰,知道。
洪處大啓曰,右議政箚子批答,當爲傳諭,而政府無郞廳,遣史官傳諭之意,敢啓,傳曰,知道。
右議政李慶億箚曰,伏以臣,虛帶拜職,已過累朔,公私狼狽,缺曠,冒昧請急,屢瀆宸嚴,實出於萬不獲已,而聖諭尙靳,缺未釋,病中一念,恒自耿耿。不意昨者,近侍臨諭,以聖旨敦勉備至,恩禮之隆,有非將死微臣所敢承當。第臣賤疾,根深蔕固,形神換易,氣息危綴,貼身床席,奄奄待盡,設或賴天之靈,幸而不死,旬歲之間,決無爲人之望,而辱此敦諭之虛禮,此必聖明猶未洞燭,設或可以調理而出仕,臣於此,益切惶愧悸恐之至。卽今民憂國計,他不暇論,寧陵奉審之後,大議未決,此豈臣子偃息之日?而病伏私室,尙帶虛銜,曠職妨賢,只益罪戾,若或職名未解,溘先朝露,則將不得暝目於地下。玆敢畢陳危悃,冒死哀籲。伏乞聖慈,亟賜遞免,以便公私,不勝幸甚云云。答曰,省箚具悉卿懇。今日國勢,至此地頭,而三公連有事故,不得備員行公,久矣。卿之一疾奄過三朔,予用慮念,豈不諒卿之疾患耶?然而從容調理,自有勿藥之效矣,何用固辭乃爾?卿其安心勿辭,更加調攝,以副予望。
司諫朴世堂上疏。大槪,敢陳疏章,累瀆宸嚴,恩命荐降,疾病成痼,無路趨承。伏乞聖慈,曲加矜察,鐫免臣職,仍治臣罪,以嚴朝綱,千萬幸甚云云。答曰,省疏具悉。義不當如是,爾其勿辭,上來察職。
領議政鄭太和箚曰,伏以臣,病重垂死之中,精神昏耗,全不省事,而唯以職名之猶在身上,一刻不安于心,敢上乞免之章,冀蒙垂察矣。伏奉聖批,以詳知疾病爲敎,而猶不許遞,臣誠惶憫,不知置身之所。臣之病狀,聖鑑之所洞燭,諸醫之所共憂者,雖蒙聖澤,得延須臾之喘,旣無復起爲人之望,鼎席亦非微臣養病之坊。伏乞聖慈,俯諒至懇,亟賜遞改臣本職及所兼諸任,俾不至公私狼狽,不勝幸甚云云。答曰,固辭至此,勉從之意,遣史官傳諭。
戶曹判書金壽興上疏。大槪,伏以臣,病難供職之狀,備陳於前後陳疏,金吾之任,尤有所難了者。卽今在囚安岳人全英發之罪,事關臣兄前郡守壽增,則臣於議讞之際,有不敢干豫者,將臣兼帶判義禁,爲先遞改,以便公私,幸甚云云。答曰,省箚具悉卿懇。副貳之官,自可代行,卿其安心,勿辭察職。
說書崔錫萬上疏。大槪,母病危篤,乞賜遞臣職名,以便救護,仍治臣罪,以安私分云云。答曰,省疏具悉。爾其勿辭,救護母病。燼餘
上在昌德宮。停常參·經筵。
卯時,日暈。辰時,日暈兩珥。巳時午時,日暈。
藥房提調金萬基,副提調洪處大啓曰,伏未審聖體,若何?左邊耳下赤暈之候,夜來加減,亦復如何?臣等憂慮,敢來問安。答曰,知道。症候,已言于醫官矣。
申晸啓曰,兩司之官,旣進試所,則雖有引嫌之事,出榜後來避,乃是常例,而掌令成虎徵,進參雜科覆試,未及出榜之前,以被斥趙威鳳之事,徑先來避。臣以出榜後來避之意,還給啓草,則虎徵必欲捧入,再三往復,終不回聽,此避草,何以爲之?敢稟。傳曰,勿爲捧入。
申晸,以都摠府言啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。
傳于安縝曰,自庚子以後奉審書啓謄入處,皆有該曹啓請奉審文書,或草記,或啓目中,盡爲覓入。
備忘記,長番內官安俊哲,當爲莫重公事,證踏啓字,殊甚非矣,推考。
備忘記,今此三次祈雨祭,漢江內摘奸單子書啓之際,有落漏疏脫處,難免不察之失,當該內官及史官,竝推考。
持平任相元啓曰,臣近得賤疾,連呈辭單,見阻喉司,方切悶蹙,而昨者同僚,以緘默之斥,相繼引嫌,念臣情勢,尤有未安。臣於丙午正月,以禮曹郞官,奉審寧陵,屛石生罅,因以塡灰矣。今者槪聞玉堂之臣,疏辭極峻,謂前後奉審諸人,以只事塗隙,不以實聞爲罪,且斥兩司之不擧其非,竊不勝驚悚之至。以臣負罪,忝叨臺職,則他人所失,不敢暇論。固當縮伏私室,恭竢譴罰,而同僚旣避,益自難便,力疾詣臺,冒昧自列,臣罪至此,尤無所逃。請命遞斥臣職。答曰,勿辭。
大司憲金徽啓曰,臣近因賤疾苦重,連日呈單,見阻喉司,方切憫菀之中,伏聞副修撰趙威鳳,以寧陵前後奉審之臣,不爲擧論事疏斥,兩司同僚,旣以此引避,含默之失,臣亦難免。請命遞斥臣職。答曰,勿辭。
正言徐文尙啓曰,臣伏聞趙威鳳疏中,有攻斥兩司之語,憲府皆已引避,而臣之外三寸叔右議政李慶億,年前曾以禮官,亦在奉審之列,顧臣情勢之難安,有異於諸臣,決不可一刻仍冒。請命遞斥臣職。答曰,勿辭。
正言李堂揆啓曰,臣伏聞副修撰趙威鳳陳疏,歷擧寧陵前後奉審之失,而至斥兩司之含默不言,元疏未下,雖未詳辭意之何如,而臣之待罪言地,亦且有日,儒臣之斥,臣何獨免?決不可晏然仍冒。請命遞斥臣職,答曰,勿辭。
掌令成虎徵啓曰,伏聞趙威鳳疏中,有攻斥兩司之語,同僚相繼引避,則含默之失,臣亦難免,故臣於朝者,詣臺自列,而政院之啓,出於意外。伏承勿捧之敎,臣之顚錯之失,亦著矣。尤不可一刻仍冒,請命遞斥臣職。答曰,勿辭。
申晸啓曰,持平任相元,大司憲金徽,正言徐文尙·李堂揆,掌令成虎徵,再啓煩瀆,退待物論矣。傳曰,知道。
洪處大啓曰,吏曹郞廳來言,大臣置處政事,何以爲之?傳曰,過國忌後,爲之。
備忘記,史官五員待命,騎馬十五匹立之。
安縝啓曰,史官五員待命事,命下矣,史官不備,宣傳官三員代送之意,敢啓。傳曰,知道。燼餘
上在昌德宮。停常參·經筵。
恭惠王后忌辰齋戒。
藥房提調金萬基,右承旨安縝啓曰,伏未審夜來,聖體調攝,若何?耳下凝結赤暈之候,時無加減否乎?臣等無任區區憂慮,敢來問安。答曰,知道。症候,已言于醫官矣。
安縝啓曰,前領議政鄭太和辭職箚子批下之後,以本職遞差,循例捧傳旨矣。卽聞前領議政鄭太和以爲,箚子中,竝陳兼任乞遞之意,而已蒙勉副之批,則兼帶諸任,亦在見遞之中云。當初捧傳旨之時,不能覺察,未卽陳稟,不勝惶恐,兼任遞否,何以爲之?敢稟。傳曰,本職之外,兼任則不入於勉從之中矣。
鄭晳啓曰,大司憲金徽,執義鄭載禧,掌令成虎徵·金海一,持平任相元,避嫌退待,持平趙昌期未肅拜,今日以監察茶時之意,敢啓。傳曰,知道。燼餘
上在昌德宮。停常參·經筵。
恭惠王后忌辰。
藥房提調金萬基,右承旨安縝啓曰,曉氣凄冷,伏未審聖體調攝,若何?耳下赤暈凝結處,今已累日,尙未有消減之候乎?臣等無任憂慮之至,敢來問安。答曰,知道。結核處數日作苦,今已成濃,受鍼爲之。
藥房再啓曰,結核處,今已成濃,受鍼爲之事命下,而今日是瘟㾮,乃鍼灸家大忌之日,姑待明日受鍼,似當,敢此仰稟。答曰,自昨夕始爲作痛,今朝以後,痛勢漸加,若待明日,夜間痛勢必劇大段之時,則俗忌不可盡拘,受鍼爲之。
申晸啓曰,事變假注書李弘迪,家有子女拘忌之疾,勢難行公,卽爲改差,他假注書差出,使之察任,何如?傳曰,允。
又以吏曹言啓曰,今此四次祈雨祭,外山川五處,有遣重臣設行之擧,實豫差竝多至十人,而卽今文宰正二品以上無故見存者,只是二人,其餘三處,則無以塡差,不得已以宗班差送,戶曹判書金壽興,亦爲差遣之意,敢啓。傳曰,知道。
鄭晳啓曰,大司憲金徽,執義鄭載禧,掌令成虎徵·金海一,持平任相元未出仕。持平趙昌期未肅拜。今日以監察茶時之意,敢啓。傳曰,知道。
大殿受灸後,藥房·政院·玉堂二品以上單子問安。答曰,知道。
辰時,上御熙政堂,左耳下結核成濃處受鍼。入侍,藥房提調金萬基,右承旨安縝,記事官安如石·睦昌明,醫官李東馨·白光玹·金尙誠·李應斗。萬基曰,左耳下結核,曾聞當初不爲作痛,故心竊喜幸,而伏承問安之批,數日來作苦,今已成濃之敎,不勝驚慮之至。第聞醫官之言,成濃處不至大段,而今日乃鍼灸所忌之日,故以明日受鍼似當,敢爲啓稟矣。上曰,前則或過十餘日,而別無所痛矣,今則痛勢,似爲漸加,過夜則其痛必劇,故不計拘忌,欲爲受鍼矣。萬基曰,前無煩熱之候乎?上曰,別無煩熱之事,而診脈則脈候有煩熱之氣云矣。東馨曰,今日入診,則脈候似有心火矣。萬基曰,腫候盡濃之後,則例爲止痛云矣。上曰,昨午則痛勢似止,而自昨夕痛勢還苦。東馨曰,瘟㾮日,或有寅時之忌,而今則寅時已過矣。縝曰,痛勢不至大段,則何必今日受鍼乎?上曰,醫家亦有達人,不拘俗忌之論矣。東馨曰,然則受鍼乎?上曰,受鍼爲之。東馨曰,何醫執鍼乎?上曰,白光玹執鍼,可也。光玹仍執鍼入診。上受鍼,濃汁多出,至幾十餘匙。東馨曰,若過此時,必有再濃之漸,今日破腫,正當其時矣。牛黃三分,和金銀花茶以待矣,進服,何如?上曰,取來可也,鍼入幾分乎?光玹曰,幾入五分矣。萬基曰,當此受鍼之日,如非緊急之事,則姑爲退去,以待後日稟達,可矣,而其中有速爲定奪之事,故敢此仰達矣。今春三南營將巡歷試才時賞格,依前例以慶尙道留軍布三十同取用事,曾已定奪,分付矣。今見忠淸兵使所報,則留軍布,時無所儲,不得取來云。慶尙監司,亦以全無留儲,不得出給之意,移關本曹,且報備局矣。本曹無他推移變通之路,與大臣相議,則以爲,頃年推刷時,慶尙道各司奴婢乙未丙申兩年身貢追徵之木,捧留於都會官,以此劃給,爲營將賞格之用,似爲便當云。軍兵賞格,不可不趁卽分給,而若待留軍布徵捧後取用,則將不免過時,上項貢木,除出三十同,分給三南營將,何如?上曰,依爲之。安縝曰,上番翰林申善溫,任意出去,今日受鍼時,未及入侍,極爲非矣,請推考。上曰,依啓。燼餘
上在昌德宮。停常參·經筵。
下直,全羅右水使韓楫,瑞興縣令李益昌,咸從縣令李松老。
藥房提調金萬基,右副承旨安縝啓曰,伏未審夜來,聖體調攝,若何?卽因昨昏入侍醫,伏聞受鍼處濃汁,又爲順下,其後症候,漸向差減,而寢睡亦且安寧否乎?臣等終宵憂慮,敢來問安。答曰,知道。症候,已言于醫官矣。
大殿,政院·玉堂·二品以上問安。答曰,知道。勿爲問安。
有政。
吏批,判書李尙眞,家有拘忌之疾,出避未久,不敢入來,參議李翊相罷職,小臣獨政未安,何以爲之?敢稟。傳曰,仍爲之。
吳斗寅啓曰,都承旨洪處大,呈辭入啓,右承旨安縝,藥房問安進去。右副承旨申晸,兵批政廳進去,而廳中只有臣斗寅,及左副承旨鄭晳,吏批政廳,何承旨進去乎?敢稟。傳曰,兵·吏批兼進。
吏批,判書李尙眞,家有拘忌之疾,參判洪處亮進,參議李翊相罷職,右副承旨申晸進。兵批,判書金萬基藥房進,參判鄭榏,禁軍鍊才坐起進,參議金禹錫進,參知柳椐病,右副承旨申晸兼進。
吏批啓曰,領議政鄭太和,今已遞職,今當置處,而本曹無相當之職,依近例送西之意,敢啓。傳曰,知道。
兵批啓曰,領議政鄭太和,送西事,命下矣。領中樞一員,判中樞二員,大臣俱已見帶,無他餘窠。如此之時,則雖非本品,以知中樞下批,曾有規例,判中樞二員內,一員循其次第,降付知中樞,前領議政鄭太和,以領中樞下批,何如?傳曰,允。
吏批,以具崟爲宗簿正,李□□爲掌菀別提,宋昌爲輔德,尹趾完爲說書,吳熽爲判校,呂聖齊爲大司諫。兵批,以表廷俊爲豐川監牧官,羅以俊·李敦五爲副護軍,洪爲副司正,李萬林今加折衝,武甲科第二人,鄭太和爲領中樞府事,許積·鄭致和爲判中樞府事,宋時烈爲知中樞府事。
事變假注書,柳命堅落點。
申晸,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管李尙敬,御營軍中日試放事,興德洞進去晝仕,請出標信。傳曰,知道。
備忘記,史官三員待命,騎馬九匹·卜馬六匹立之。
鄭晳啓曰,史官三員待命事,命下矣。史官不備,宣傳官二員,代送之意,敢啓。傳曰,知道。
備忘記,史官一員待命,騎馬三匹·卜馬二匹立之。
吳斗寅啓曰,史官一員待命事,命下矣。入直之外,他無史官,宣傳官代送之意,敢啓。傳曰,知道。
申晸啓曰,大司憲金徽,執義鄭載禧,掌令成虎徵·金海一,持平任相元未出仕,持平趙昌期未肅拜。今日以監察茶時之意,敢啓,傳曰,知道。
安縝,以侍講院言啓曰,王世子大學畢講後,論語進講事,旣已定奪,而集註之諺釋與否,本院之官,承令往問于師傅賓客,則師前領議政鄭太和,病不能酬答。傅左議政金壽恒,退伏城外,方在竢罪之中,不敢可否。兼傅判中樞府事宋時烈,左賓客閔鼎重任外,右賓客閔維重,右副賓客洪處亮等以爲,論語集註,與大學註無異,講官則逐句解釋,而王世子則除諺解讀誦,一如進講大學之規宜當云,敢啓。傳曰,知道。燼餘
上在昌德宮。停常參·經筵。
藥房提調金萬基,右承旨安縝啓曰,伏未審夜來,聖體調攝,若何?受鍼處,濃汁旣已止歇,凝結之氣,亦就消散否乎?臣等無任憂慮,敢來問安。答曰,知道。症候,已言于醫官矣。
鄭晳啓曰,大司憲金徽,執義鄭載禧,掌令成虎徵·金海一,持平任相元未出仕,持平趙昌期未肅拜。今日以監察茶時之意,敢啓。傳曰,知道。
備忘記,史官一員待命,騎馬三匹立之。
傳于安縝曰,寧陵前後奉審文書中,罅隙處分數書塡處甚少,本陵與該曹,或有可據分數文書留置之事耶?卽爲問啓。
安縝啓曰,右副承旨申晸上疏到院,觀其疏辭,二歲兒子方患拘忌之疾,親自救護犯染,不敢出入於近密之地云。元疏不得捧入,而合有變通之道,何以爲之?敢稟。傳曰,遞差,可也。
又啓曰,昨日文武科放榜時,承旨二員當爲進參,藥房問安,一員亦當進去,而都承旨洪處大,呈辭受由,右副承旨申晸,纔已遞改,同副承旨李世翊,被論不得行公,已至半朔,卽今只有臣縝及左副承旨吳斗寅,右副承旨鄭晳。常時出納之際,已極苟簡,而明日三員分進之外,無他廳中餘存之員。待開門,政官牌招開政,闕員差出,卽爲牌招,以爲推移察任之地,何如?傳曰,允。燼餘
政院啓曰,明日文武科放榜時,兩司當爲進參,而大司諫呂聖齊,司諫朴世堂,獻納尹衡聖俱在外,持平趙昌期,方在被論中,其餘諸官,竝皆引避。玉堂處置,箚批未下,明日放榜,他無進參之員,何以爲之?敢稟。箚批啓下。禮曹謄錄
上在昌德宮。停常參·經筵。
藥房提調金萬基,右承旨安縝啓曰,夜氣熏熱,伏未審聖體調攝,若何?即因昨夕入侍醫官,伏聞受鍼處濃汁,旣已止歇,今則赤暈凝結之氣,益就消散乎?臣等不勝憂慮之至,敢來問安。答曰,知道。症候,已言于醫官矣。
鄭晳啓曰,大司憲金徽,執義鄭載禧,掌令成虎徵·金海一,持平任相元未出仕,持平趙昌期未肅拜,以監察茶時之意,敢啓。傳曰,知道。
又啓曰,今日政官牌招開政事命下,而判書則以拘忌之疾,出避未久,不得出牌之意,敢啓。傳曰,知道。
又啓曰,正言李堂揆,牌不進矣,敢啓。傳曰,知道。
有政。吏批啓曰,判書李尙眞,家有拘忌之疾,出避未久,不敢入來,參議李翊相罷職,小臣獨政未安,何以爲之?敢稟。傳曰,仍爲之。
鄭晳啓曰,今日爲政事,命下矣。都承旨洪處大,呈辭受由,左承旨吳斗寅,雖仕進,而以式暇,不得行公。右承旨安縝,藥房問安進去,一員未差,同副承旨李世翊,被論在家,廳中只有臣晳,吏批政廳則右承旨安縝代房,自藥房當爲進參,而兵批則臣晳有相避,他無進去之員,何以爲之?敢稟。傳曰,吏·兵批兼進。
吏批,判書李尙眞,家有拘忌之疾不進,參判洪處亮進,參議李翊相罷職,右承旨安縝進。兵批,判書金萬基進,參判鄭榏進,參議金禹錫進,參知柳椐病,右承旨安縝兼進。
吏批,以崔逸爲左副承旨,李時橝爲寧遠郡守,閔重魯爲禮賓正,閔鼎重爲大司憲,趙遠期爲執義,崔文湜·金粹五爲掌令,尹趾善爲持平。兵批,以李晶爲五衛將,朴□□缺爲白翎僉使,朴守玄爲文兼,李珩爲武兼,鄭銓爲萬戶,申晸·李萬林爲副護軍,鄭東龍爲副司果,金益炅爲副司直,通訓朴廷藎,禦侮金起獻,鄕所洪乃成,今加折衝捕賊,尹昌亨爲僉知。
假注書,沈檀落點。
傳于鄭晳曰,今日放榜時,庭樂陳而不作。
備忘記,前後奉審文書考見,則自有寧陵石物生隙之後,多少間,皆有大臣以下奉審之事,而丁未春秋兩度奉審時,則該曹別生意見,引以他陵之例,只本曹堂上進去奉審。論其心迹,大臣進去爲重,而陵上事體反輕也,豈有如此之理乎?寧陵奉審,與他陵比而同之耶?他陵未有如此之變故也,誠極痛駭。其時當該堂上郞廳,竝拿鞫,嚴問處之。
傳于鄭晳曰,別軍職,與將官一體,尹昌亨,雖在罷散中,付軍職事,分付該曹。
鄭晳,以義禁府言啓曰,前禮曹判書鄭致和,參議李俊耉,前佐郞吳始復,正郞李惟源等,拿鞫嚴問事,傳旨啓下矣。鄭知和·吳始復,方待命於本府,卽爲拿囚,而李俊耉,以京畿監司,時在本營,李惟源,時在原襄道原州地本家云,依例府都事及羅將發遣拿來,何如?傳曰,允。
安縝,以侍講院言啓曰,本院下番四員內,兼司書·兼說書未差。說書尹趾完在外,司書權愈,除授累日,尙不肅謝,病勢輕重,雖不能知,而上番姑降入直,將至數十日,非但事體之苟簡。前頭書筵,開講不遠,司書權愈,今日內牌招肅謝,而輔德宋昌,亦爲牌招肅拜,以爲前頭校正書冊之地,何如?傳曰,允。
又以侍講院言啓曰,新除授說書尹趾完,時在京畿安山地,書筵入番事緊。請斯速乘馹上來事,下諭。傳曰,允。
傳于鄭晳曰,慶尙監司李觀徵,引見。
政院啓曰,京畿監司李俊耉,以前任禮曹參議時事,有拿問之命矣,方伯有拿問之命,則自本院,卽爲啓稟開政,曾有定奪之事。且監兵水使及外方受密符之官,交代後拿來,已成規例。當日開政,京畿監司差出,交代後拿來似當,何以爲之?敢稟。傳曰,依爲之。今朝未罷政時,何不取稟耶?又啓曰,今日未罷政前,京畿監司差出事,所當啓稟,而適緣廳中多事,且有引見入侍之擧,未及陳稟,致勤下敎,不勝惶恐,敢啓。傳曰,知道。
崔逸啓曰,今日爲政事,命下矣。廳中,只有臣逸及右副承旨鄭晳。臣逸則以該房,兵批政廳進,吏批政廳,無進去之員,何以爲之?敢稟。傳曰,兵·吏批兼進。
吏批啓曰,判書李尙眞,家有拘忌之疾,出避未久,不敢入來,參議李翊相罷職,小臣獨政未安,何以爲之?敢稟。傳曰,仍爲之。
有政。吏批,判書李尙眞,家有拘忌之疾,參判洪處亮進,參議李翊相罷職,左副承旨崔逸進。兵批,判書金萬基,參判鄭榏進,參議金禹錫進,參知柳椐病,左副承旨崔逸進。吏批,以洪處厚爲京畿監司,洪茂爲海州牧使。兵批,以金徽·鄭載禧·金海一·成虎徵爲副護軍,任相元爲副司直,朴守玄·沈檀·柳命堅爲副司正。
政院啓曰,假注書沈檀·柳命堅,時無職名,付軍職,冠帶常仕,何如?傳曰,允。
鄭晳,以弘文館言啓曰,本館上番見存三員內,應敎李□□疏批未下,校理李奎齡,副校理金萬重,以箚批未安,不敢晏然。陳疏未下,上番無他替入之員,勢將以下番,姑陞上番,副修撰崔後尙,方在服制中,副修撰趙威鳳牌招,使之推移入直,而下番闕員,後日政,竝以在京無故人差出,何如?傳曰,允。
又以武臣堂上朔試射所差備官,以試官意啓曰,今日武臣堂上試射時,姓名列書中,李慶遐書在中間,而三巡畢射,四巡試射之際,畫缺鄭興善缺其紙之中間,以慶遐名字,接近於方畫之處,潛伺試官不覩之時,却於李慶遐名下,添圈一畫。圈時發覺,卽爲取考,則慶遐連三中不中,而二不字之下,盜畫一中矣。情跡陰巧,眼不可掩,此亦國試,事極痛駭。若不重究,後難懲缺而差備官之用私,必由射官之圖囑,鄭興善·李慶遐,竝令攸司,依科場用情例照斷,何如?傳曰,允。
鄭晳,以弘文館言啓曰,本館上番,無替直之員,故不得已,以下番姑陞入直事,纔已允下矣。卽者副修撰趙威鳳,牌招不進,他無推移之路。副修撰崔後尙,方在服制中,成服已過云,副修撰崔後尙,卽爲牌招入直,何如?傳曰,允。
傳于政廳曰,京畿監司明日交代事,分付。
正言徐文尙啓曰,臣之情勢,萬分憫蹙,有難一日冒居,而意外召牌遽下,擧動迫時,不得不黽勉就職矣。卽伏見修撰趙威鳳疏批,有臺閣之臣,瞻前顧後之敎,臣不勝悚慄之至,臣之難安情勢,固缺臣而旣忝言地,居一日,當盡一日之責,則瞻顧不言之罪,實無所逃,而缺至再,情跡狼狽,決不可一刻仍冒,請命遞斥臣職。答曰,勿辭。
鄭晳啓曰,正言徐文尙,再啓煩瀆,退待物論矣。傳曰,知道。
校理李奎齡,副校理金萬重等箚曰,掌令金海一,執義鄭載禧,持平任相元,大司憲金徽,正言徐文尙·李堂揆,掌令成虎徵,竝引嫌而退。措辭竝同上奉審時書啓俱在,今加考驗,果使罅坼實狀,有所隱諱不聞,則奉審諸臣,罪無所逃,而如其不然,則欺誣之罪,不宜勒加。兩司之不論,未見其失,嫌或當避,身或同參,則雖有難安情勢,別無可遞之事。請掌令金海一,執義鄭載禧,持平任相元,大司憲金徽,正言徐文尙·李堂揆,掌令成虎徵,竝命出仕,取進止。答曰,觀此處置措語,予實未曉也。奉審諸臣之有罪無罪,今可考驗,果如爾等之言,而爲臺官而當此莫重莫大之事,不得合請査處之啓,則彼奉審諸臣之有罪無罪,何緊於臺臣之立落?而如是苟且之說,强請出仕,誠所未料也。兩司諸臣,遭國家莫重之事,終無一言,則理難仍在,竝遞差。李堂揆·徐文尙,行公未過一日,依啓。
敎慶尙監司李觀徵書。王若曰,量才授職,蓋得人也惟難,視邦選候,莫如嶺之爲重。予簡非偶,僉擧攸同,惟卿性資端凝,器識通敏,靑箱舊業,承大家之芳聲,黃甲高名,展亨衢之遐步。雍容臺閣之風裁,醞藉經筵之講論,屈下邑於鸞棘之栖,吏以儒飾,超北鎭於豸冠之列,底爲時雪,逮試邇班,能惟允於出納,故知游刃,從可恢於錯盤,睠南服一域之雄,爲東方八潘之最,古設左右之方伯,俾專乎分釐。今按七十有餘州,尤難於獨理,簿牒缺非快手則無以剸繁,訟獄日滋,非明見則無以疎滯。猾吏肆其橫歛,而民力耗,驕將狃於久安,而缺疏,嘗聞俗尙之敦,而武斷之習痼,素稱絃誦之盛,而文獻之風衰。法欲立而弊已隨,政欲擧則怨已起。加以蠻情之叵測,每恐隣釁之易生。逐歲輸弊之資,蕩然將竭,比年移館之請,久矣相持。矧彼大侵之餘,忍言了遺之慘,譬人身經毒疾。前秋之乍稔其蘇,缺荐降酷災,近日之亢旱又極,顧予心之不啻如焚灼,任方面者,寧無此憂虞,雖朝廷有大段變通,惠或闕於遐遠,貴按臣有別樣料理,事皆合於便宜,苟非惟良,疇堪斯責。玆授卿慶尙道觀察使,卿其率誠恪而無怠,持簡重而制煩。黜幽陟明,律貪殘而奬廉勤,承流宣化,先德惠而後威刑。玆韋丹之江西,民不病於饑饉,如范滂之按冀北,使盡慴於澄淸。其餘百爲廢墜,亦宜一切修擧。遵行常典,自有稟裁。兩條設施良策,奚止勸課七事?於戱,今缺節而送勉乃一心,莫謂辭陛而行遠。此千里國事,唯其缺予言,尙克欽哉。故玆敎示,想宜知悉。
副修撰趙威鳳疏曰,伏以螻蟻微臣,萬出人下,而愛君憂國缺以蠢侗而有塞,則粗有芹曝之忱,安敢不籲於四聰之下哉?缺奉審寧陵公卿臺侍,還奏翼秀疏不窾,上有陵上四面八方,無一完全之敎。奉安寧陵,今十五歲,而乃致如此,則萬歲橋山之慮,窮天極乎?昔宋仁宗永昭之葬,皇堂棟損,諸使欲掩,韓琦正色曰,損當易之,若違葬期侈所費,此責猶可當,若苟且掩之,後有壞而致人主疑心,臣下何以當責?惜乎,其時監董諸臣,不顧後壞之患,唯以準事爲務,其視韓琦之言,何如也?董役之官,固有罪也。自有復土排石報異之後,前後奉審之臣,只事塗灰罅隙,而不以四方八面可虞之勢,啓于上。審視而不知,則猶或可也,若知而不啓,則罪實浮於監董之官也。奉審陵寢,是國家何等重事,而瞻顧前後,不以實聞,長此不已,則雖有取長陵一杯土者,臣恐殿下不得聞也。不體思孝,敢肆欺誣,復有大於此者乎?缺事無完之實,著見已久,而兩司默默不擧,前後奉審不實之罪,是何意耶?誠可訝也。愚臣不勝愚慨,敢陳瞽說,僭妄之誅,亦所難辭。且臣前有猥陳,方致大鬧,縮伏竢罪,而又缺危言,臣之顚癡,可謂甚矣。況臣病痼神耗,眼瞀視暗,耳塞聽重,齒豁語訛,衰醜形貌,萬無可以從仕之理,矧此淸顯之班乎?伏乞聖明,俯察臣病陋之狀,亟命該曹,削臣姓名於仕案,永爲斥黜,俾令愚妄者有徵,而病力者不濫於吹竽,則公私幸甚云云。答曰,省爾疏陳。慨然之志,忠愛之誠,濫於辭表,深用嘉歎。今者先王萬歲陵寢儀物,未有完全之面,將有不得已之擧。其於予心,當作如何?自不覺心腸之摧裂,前後奉審之臣,若以有爲無,以大爲小,則其罪誠難逃矣。予當覈得實狀而處之。近日臺閣之臣,瞻前顧後者,多矣。誰肯爲國憤發此等說耶?誠可慨恨也。爾其勿辭,從速察職。
午時,上御養心閤,慶尙監司李觀徵,右副承旨鄭晳,假注書柳命堅,記注官李仁遇,記事官睦昌明。慶尙監司李觀徵所啓,臣本迂疏,未諳事情,連曹慘喪,精力已耗,猥忝嶺南方面之任,僨事之罪,固不暇言,而惶恐有所達。上曰,唯在誠心而已,何論精神之衰耗也?觀徵曰,嶺南旱乾之災此極,前頭民事,極可慮也。上曰,卽今旱災若此,秋後之憂尤大。況近因倭事,本道人心,不能完固,是可憫也。觀徵曰,熊川移館事,至今相持不決,館倭,當欲赴愬於闕下,不爲禁斷,任其所爲,則必奪騎而上來矣。國體似涉未安,欲必定奪以去矣。上曰,按待倭,則雖不給夫馬,差倭則給馬,亦可矣。鄭晳曰,夫馬決難定給,而一切禁斷,則必奪人之馬來矣?是可慮也,上曰,從倭決難給馬,而糧饌則不可不給。鄭晳曰,自梁山,至密陽頗遠,不給糧饌,使之飢餓,亦甚不當。上曰,郡縣給糧支供,雖不可,而不可不計程給糧,斟酌爲之,可也。缺官倭,或可給馬,從倭,似難給馬矣。上曰,今番來倭,雖未知如何,而似是內譎,此乃平城某耶?鄭晳曰,此乃平城令也。觀徵曰,前監司閔蓍重,臣之一家人也。聞其言,在任時,不習水土,重患土疾云。臣日者言及於大臣,則大臣亦云土疾如此,則移營之擧,似不可已云。雖有移營之擧,異於統營,別無難便之弊矣。上曰,聞統營土疾亦甚,重則死,輕則病云,甚可慮也。鄭晳曰,注書李沆,以母病,呈疏不仕,多事時不可久曠,李沆,代假注書速爲差出,何如?上曰,依爲之。遂罷出。燼餘
上在昌德宮。停常參·經筵。
下直,南原府使李光鎭。
自昧爽至卯時,有霧氣。夜三更至五更,月暈。
藥房提調金萬基,右副承旨安縝啓曰,伏未審夜來,聖體調攝,若何?因昨夕入侍醫官,伏聞受鍼處上邊,有少許成濃之候,而濃汁從鍼穴流出,卽今流汁,已盡順下,症候亦就減歇否乎?臣等伏不勝驚慮之至,敢來問安。答曰,知道。症候,已言于醫官矣。
崔逸,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管李元禎,漢城府坐起進去晝仕,請出標信。傳曰,知道。
鄭晳啓曰,大司憲閔鼎重,掌令崔文湜,持平尹趾善在外,執義趙遠期,掌令金粹五,持平趙昌期未肅拜。今日以監察茶時之意,敢啓。傳曰,知道。
又啓曰,京畿監司洪處厚,今方到界,敎書當爲傳給,而出於急速,未及製進。依近例,退後傳送之意,敢啓。傳曰,知道。昨夕啓下分付之後,連夜製進,則萬無不及之患,而如是稽緩,事極可駭。當該知製敎,先罷後推。
又啓曰,以京畿監司洪處厚敎書,依近例退後傳送事,傳曰,昨夕啓下分付之後,連夜製進,則萬無不及之患,而如是稽緩,事極可駭。當該知製敎,先罷後推事,命下矣。朝者本院啓辭入啓之後,俄而敎書製呈,卽當入啓,而末端一句,語不襯着,似當改之,宜旣以追後傳送之意,援例啓達,可以往復改呈,故可改處貼標追送矣。製進之官,初無不及之事,而緣臣妄料追送,以致差遲,至下製進官罷推之敎,致此稽緩,罪實在臣,不勝惶恐,敢啓。傳曰,然則,當該製進官推考。
傳于安縝曰,己亥年山陵都監堂上,某日出去,某日入來,有置簿文書耶?問啓。
傳于安縝曰,禮曹判書以下,竝牌招。
安縝啓曰,禮曹判書以下三堂上,竝來詣矣。傳曰,引見。
安縝,以成均館言啓曰,本館經書開刊,今將垂畢,一一考校,字無訛謬之處然後,可以印出。當初啓下校正官,皆有事故,不得察任,故以洪,纔已啓下,而以一人精力,累十卷書冊,未易畢役。前府使洪錫龜,前都事柳譚厚,郞廳差定,使之察任,何如?傳曰,允。
又以禮曹言啓曰,傳曰,寧陵前後奉審文書中,罅隙處分數書塡處甚少,本陵與該曹,或有可據分數文書留置之事耶?卽爲問啓事,傳敎矣。問于本陵,則以爲久遠文書,已盡閪失,罅隙分數,齋中元無別爲置簿之事,只齋所所在文書十張上送云。取考其文書,則自戊申年至辛亥年,參奉所報書目中,有分數所記者五張,故以其年月次序,粘付以入之意,敢啓。傳曰,知道。
鄭晳啓曰,卽者判下義禁府申命圭等公事,下番翰林看過之後,使其廳直,循例傳給院吏之際,投擲硯上墨汁,間間染汚,莫重啓下公事,不爲手授,致有汚染之患,事極可駭。廳直則自本院,從重治罪。公事則旣已啓下,不可改之,仍爲出給之意,敢啓。傳曰,知道。
又啓曰,觀此刑曹粘目海州弑父罪人日隱金事缺等放送公事,則事干中李後男,當初卽爲逃走,京官下去後,令信川官,多般跟捕,始得捉來,因其所供,日隱金弑父情迹,果已現著,則後男,乃是看證之最緊者,而經年逃避,艱得跟捕,則其爲罪狀,殊極可痛。今若全無治罪之事,而乃與尋常捉囚干連人等,一體循例放送,則揆以刑情,未免疎漏。李後男罪狀,更令該曹稟處宜當。此公事入啓之時,臣旣非該房,未及詳察,今已啓下,而所懷如此,敢啓。傳曰,依爲之。
崔逸啓曰,卽接左邊捕盜廳單子,則去夜二更,北部陽德坊居金成建草家一間,半燒火事來呈,而巡將行巡單子中,全不書報。其各更行巡不爲着實之狀,據此可知,而巡將亦難免不能檢飭之失。當該巡將推考,本更簡牌,令兵曹從重治罪,何如?傳曰,允。
大司諫呂聖齊啓曰,臣頃遭同氣之慟,慘慽之中,重患寒疾,轉成內傷外感之證,加以濕瘡通身,委頓床席,已過一朔。臣之病狀如此,而亡兄只有迷弱養子,無他子弟可以經紀襄禮者,葬地尙今未定,情事罔極之際,適有地師指示處,不敢規外請由,迫於私情,舁疾偕行,看審諸處。不意玆者,聞有新除之命,惶感罔措,卽爲登途,而遠路往來,自致屢日,今始祗肅恩命,不爲受由,私自下鄕之罪,實所難逭。請命遞斥臣職。答曰,勿辭。
正言李堂揆啓曰,臣本庸懦,見識淺陋,屢叨華貫,無補絲毫,尋常愧恧,靡所措躬。日者備員玉堂,忝隨奉審諸臣之後,復命之日,旣無所明白陳達,及授本職,承牌出肅,而亦不能進一言,以糾前日奉審之失,含默之罪,臣實有之。槪念人臣事君之道,一日在職,則當盡一日之責,而臣之前後不言,若是著矣,則臣何敢計日深淺,以爲苟免之地哉?臣之所失,旣與憲府諸臣一體,而特出之命,出於千萬料外,臣誠惶殞,情勢閔蹙,竟未赴召,而昨緣賤疾危㞃,今始來避,臣之罪戾,至此尤大。請命遞斥臣職。答曰,勿辭。
鄭晳啓曰,大司諫呂聖齊,正言李堂揆,再啓煩瀆,退待物論矣。傳曰,知道。
副修撰崔後尙箚曰,竝引嫌而退,一事再避,未免瀆擾,在職下鄕,在例當遞,召牌不進,勢難在職。請正言徐文尙,大司諫呂聖齊,正言李堂揆,竝命遞差。答曰,依啓。
鄭晳啓曰,吏曹郞廳來言,臺諫承旨有闕,政事,取稟。
校理李奎齡,副校理金萬重等箚曰,臣等竊惟,兩司引嫌,由於副修撰趙威鳳之疏斥,不論奉審缺疏以瞻顧欺誣,爲諸臣罪案。噫,瞻顧欺誣,是何等罪名,而先後奉審書啓俱在,天鑑孔昭,非可誣也,何可不究情實,勒加以人臣之極罪乎?若曰,諸臣之有罪無罪,兩司初當有査處之請,如所敎云爾,則此與威鳳疏意自別,威鳳之疏,欲其直請欺誣之罪,而兩司之避,只據其疏而發,則處置之際,觀其疏辭而立落,例也,故臣等相議請出矣。今者伏承聖批,辭旨極嚴,至以苟且强出爲敎,臣等不勝驚惶殞越焉。臣等有此罪負,何敢一刻玷冒於言議之地哉?伏乞聖明,亟遞臣等之職,仍治臣等之罪,不勝幸甚云云。答曰,省疏具悉。爾等,勿辭察職。
奉敎申善溫疏曰,伏以臣,於頃者,以母病危㞃,決難供職之狀,冒陳一疏,聖批不許遞免,召牌繼降,分義所在,不得不趨詣矣。一兩日來,臣母病勢益劇,氣息如縷,若不保朝夕,種種諸症,無非萬分危急之境。臣以獨子,無兄弟之人,鎖此直中,無路顧視,私情罔極,頃刻難忍,冒死疾聲於天地父母之前。伏乞聖慈,特垂憐察,亟賜恩遞,俾伸人子至情,千萬幸甚云云。踏啓字。
上御養心閤,禮曹堂上引見。禮曹判書趙珩,參判李殷相,參議李嵇,右承旨安縝,記注官吳得天,記事官睦昌明,假注書沈檀入侍。
上曰,實錄,旣已相考而來,寧陵之事,不可因而置之,自本曹,先問破舊墳年運,可也。趙珩曰,寧陵,乾坐巽向也,臣曾聞地師之言,破舊墳,今年則非大吉之年,來甲寅年大利云。聖敎如此,當廣詢于地師矣。且新陵,未知定於何處,而極擇吉地,知其坐向然後,可問破舊墳年運,而如遷陵則宜先定山矣。李嵇曰,事係重大,自上定以遷陵,則傳敎後,該曹當擧行矣。上曰,問其年運者,蓋欲先知破舊陵吉年之意也。李嵇曰,此則退當與諸地師講問,而國家不幸,陵寢之事,致有如此,臣子之心,何敢不安乎?至於遷陵,則是乃至重至大之擧,似不可但與臣等議定矣。李殷相曰,山之吉凶,最難的定,臣於己亥,往來山陵,是以知矣。今須擇定新山然後,可問破舊墳年運矣。上曰,定山之事,事係重大,雖不可但與該官議定,姑先欲知破舊陵吉年矣。上曰,今觀前後奉審書啓,則皆爲因循而止,參奉當報以前,則罅隙幾缺加幾分,而皆不如是,禮曹書啓亦然矣。趙珩曰,奉審缺言塗灰處,剝落幾許,而不報罅隙大小矣。上曰,壬子年奉審書啓,則罅隙大小措語,最爲分明矣。李嵇曰,上年鄭知和奉審時,與匠人,罅隙寸數,皆爲尺量置簿,而無書啓之事,不爲啓達,而慮有後考之端,其時尺量置簿,付諸下吏,故臣亦取而錄置矣。上曰,陵上罅隙處,理宜隨歲漸異,今後改塗灰時,必審其前後生隙之分數,比前幾許增加與否。大臣及禮官奉審之後,一一明白書啓,一件則留置本曹,以爲後考之地,以此永爲恒式。諸陵奉審,亦皆爲之,可也。李殷相曰,臣於頃日,咸鏡道諸陵奉審,回還之後,卽爲書啓,而厥後未經召對,今可以陳達矣。久遠陵寢,雖有塗灰之擧,久必剝落缺不堅固,齊陵亦有此患,臣於奉審之時,先用靑石,塡塞其隙,後以石灰塗之,非臣之創而爲之,自前如是云矣。諸陵中,淑陵最爲傾頹,裳石間生隙,至有四寸五寸之處,慮有雨水渗入之患,臣別樣塗灰修改而來。大槪石灰,非不堅固,而不如令石工,的量其隙,精鍊他石,補其隙處,使之符合無釁也。臣意則此法,最爲完固之計也。趙珩曰,此言亦似有理,以石補隙,果若爲好,則如是無妨,大隙則以石補之,小隙則以灰塗之,似好矣。安縝曰,若如木隙,則以木補之爲好,而以石補石,似或難矣。缺何異於木乎?李殷相曰,淑陵,非但有架石一處傾圮之患缺地面頗有濕氣,臣恐有雨水渗入之患,修改時取土而見之,則極爲乾燥,無所憂矣。今此寧陵補土處,故致有此患矣。上曰,長陵聞缺土,而大王陵安奉之穴,則非補土處,王后陵則補土處云矣。李嵇曰,臣曾者奉審長陵,穴道極爲豐厚,問之則云是補土處矣。上又曰,大王陵則不爲補土矣。李殷相曰,臣於齊陵奉審塗灰時,詳審陵所,則陵上近處東邊及北邊,樹木葱鬱,莎草易爲枯損,近處樹木,似當參酌斫去矣。上曰,今年冬至祭祝文中,此意措辭添入,禮曹郞官進去斫伐,可也。趙珩曰,新曆姑未出矣,雖未能推擇年月,而臣等退當廣聚地師,詳問破舊墳年月矣。上曰,月不可不擇,而年運最爲關係,爲先詳問年運,可也。趙珩曰,寧陵屛風石,旣與裳石,退出生隙,則雖使塗灰,封陵上,恐或有雨水直流渗漏之患,臣以爲極可慮也。上曰,塗灰之上,更加塗灰,灰高於石,則水必順流,自無停蓄之患矣。上又曰,厚塗石灰,則決無雨水渗漏之患,而惟在善不善如何耳。趙珩曰,如是定奪,裳石屛風石間出隙處,更加塗灰事,當依聖敎擧行耶?上曰,然則好矣。趙珩曰,今番奉審時,所塗之灰,恐或細隙也。上曰,近來暴陽已久,必生線隙矣。安縝曰,己亥都監堂上往來陵所日記,考啓事命下,而其時無文書修整之事,今無可考處矣。上曰,未知都監堂上三員中,一員則在京,二員往來陵所耶,抑三員交遞往來耶?其時謄錄,亦有內入者,而皆無所錄矣。李嵇曰,都監文書,例無完役後藏置之規,有異於各司文書,至於往來監董官置簿,今無現存處矣。安縝曰,其勢然矣。上曰,戊申年奉審書啓,元不分明,而戊申以後至辛亥年,始爲奉審,辛亥書啓中,有曰別無比前增加之隙云,蓋以上年四月奉審書啓罅隙分數,比諸今年奉審書啓分數,則隙之增加,或至寸許,或至四五分。以此推之,則一年之內,隙之增加如是之廣,自戊申三月至辛亥八月,其間三年有餘,而豈獨無比前增加之隙哉?此必理無之事,其間奉審時年月,或有錯誤落漏之事。此後日記,各別搜考,卽爲入啓,可也。安縝曰,戊申以後三年日記,臣等退當與同僚,詳細遍考,而文書甚多,勢難容易考啓,故敢達。上曰,從速考啓。遂罷出。燼餘
義禁府啓曰,禮曹判書鄭知和,觀象監提調南龍翼,前禮曹郞官安漢珪等,拿問定罪事,傳旨啓下矣。鄭知和前已被囚,南龍翼方待命於本府,卽爲拿囚,而安漢珪,時在全羅道南平縣任所,依例發遣府羅將,拿來之意,敢啓。傳曰,知道。義禁府謄錄
上在昌德宮。停常參·經筵。
下直,高昌縣監申晟。
自卯時至辰時,有霧氣。自巳時至酉時,日暈。夜五更,月暈。
藥房提調金萬基,右承旨安縝啓曰,伏未審夜來,聖體調攝,若何?受針處上邊成濃渗漏之候,無所澁滯,一向順下,而凝結之氣,亦且幾盡消散乎?臣等無任憂慮,敢來問安。答曰,知道。症候,已言于醫官矣。今後勿爲逐日問安。
安縝,以弘文館言啓曰,本館上番,無入直之員,方以下番,姑陞入直矣。今則校理李奎齡,副校理金萬重,疏批旣下,而亦不仕進,缺已過累日,其在事體,殊甚苟簡。校理李奎齡,副校理金萬重,竝卽牌招,使之推移入直,何如?傳曰,允。
傳于安縝曰,自戊申春,至辛亥秋,過三年後奉審,而敢曰無增加之隙云,事極可怪。本院考出時,年月或爲落漏耶,卽爲考啓。
安縝啓曰,己酉庚戌兩年,寧陵大臣及禮曹堂上奉審文書,一邊考諸本院日記,一邊搜閱禮曹謄錄,則謄錄中,元無現出之處,故更令廣覓他文書許多軸中,則己酉五月·庚戌閏二月,京畿監司奉審啓本,該曹粘目兩度,始爲搜得以來。今此啓本粘目,例不載本院日記,故初不得考出。且非政府及該曹堂上奉審書啓,而事係寧陵,己酉庚戌兩年文書,只有此二度,故爲先覓入之意,敢啓。傳曰,此非政府以下奉審文書,非所可論矣。
崔逸啓曰,寧陵前後奉審文書中,罅隙處分數,書塡處甚少,本陵與該曹,或有可據分數文書置簿之事耶,卽爲問啓事,傳敎矣。問于禮曹,則以爲奉審書啓之外,罅隙處,自前本曹元無別爲置簿之事云。今因傳敎,更爲遍閱,則上年四月十六日,本陵石物塗灰時,進去堂上,記其罅隙處及塡灰淺深·匠人姓名而來,以爲後日憑閱之地,而立張所書,在於文書中。蓋修改後,曾無書啓之事,故今此立張,只是私錄而來者,而此外更無可據置簿文書,故此立張所記覓入。本陵之文書有無,則今方移文査問云矣,敢啓。傳曰,知道。
崔逸啓曰,寧陵丁未春秋兩度奉審,該曹當該堂上郞廳,竝拿鞠嚴問處之事,傳敎矣。令本曹現告,則丁未春,禮曹判書鄭知和,以冬至使未還,參判朴世模,參議未差,佐郞吳始復,丁未秋則判書鄭知和,參判朴世模,參議李俊耉,正郞李惟源,而其中參判朴世模,旣已身故,以卽今現存之員,拿鞠傳旨捧入之意,敢啓。傳曰,知道。
藥房提調金萬基啓曰,進御玄兔丹,作丸乾正,將爲封入之際,因李東馨之言,始爲覺悟,則元入山藥三兩,與他材一體作末之外,別硏山藥末三兩,煮糊和丸,乃是本方,而作末合劑之時,別硏三兩,不爲磨鍊,以元入三兩作糊和丸,今將改劑以入,而莫重進御丸藥,不爲詳考方書,以致錯誤,事之可駭,莫甚於此。當該監劑醫官及掌務官,請令攸司,從重科罪,臣終是監規,而不能檢察,無任惶殞,伏地待罪,敢啓。傳曰,知道。勿待罪。
崔逸,以兵曹言啓曰,外七門開缺五更三點,待罷漏卽時開門,例也,而崇禮門部將,今曉罷漏後,始令軍士缺事甚可駭。推閱處置次,當該部將,使之進來,則擅離直所,不爲來現,向夕之後,僅得招來,其爲情狀,極可痛愕。守直部將陳後平,令攸司,從重科罪,以警他人,何如?傳曰,允。
鄭晳,以刑曹言啓曰,以賊人徐龍善等梟示粘目,傳曰,擧行條件,則意非如此,而該曹不能詳察,如是誤爲回啓,此公事還出給事命下矣。三月初三日引見時,因左議政金壽恒所啓,捕賊人論賞及治盜之事,榻前定奪,啓下於本曹,故其時已爲發關行會於諸道,則到今更無知委之事。至於監兵營題送書目,亦爲載錄一款,元非定奪中所擧論,而賊人徐龍善等梟示覆啓之時,昏不致察,末端措語,未免差誤,致勤聖敎,不勝惶恐。元粘目改入之意,敢啓。傳曰,知道。
安縝啓曰,己亥山陵都監堂上,某日出去某日入來,有置簿文書耶?問啓事傳敎矣。問于禮曹,則以爲其時都監堂上,往來之日,考閱山陵都監謄錄,則無置簿現出之處,而只啓下事目中,都監堂上·郞廳,陵所及浮石所等處出入時,續續肅拜,似爲煩擾,依前例,除肅拜往來事啓下。且提調三員中,一員留在京中,酬應諸事,都廳一員,亦爲相替往來,而提調以下除肅拜,旣有前例,今亦依謄錄勿爲肅拜,相替往來董役事,入啓蒙允事載錄,而此外別無某官某日出入事,置簿之文書云矣,敢啓。傳曰,知道。
備忘記,史官二員待命,騎馬六匹·卜馬四匹立之。
崔逸啓曰,史官二員待命事命下矣,史官不備,宣傳官一員代送之意,敢啓。傳曰,知道。
傳于安縝曰,政事,過齋戒後爲之。
崔逸,以司僕寺官員,以提調意啓曰,濟州判官李碩蕃遞任,進上馬三匹,禾毛色別單書入,依前內廐貿養之意,敢啓。傳曰,知道。
安縝,以承文院官員,以都提調意啓曰,寫字官李東尹·金安世身死,李顯章在喪,代隷習李後廣·金以錫·崔鎭經等,試才入格,依例差下,付軍職,冠帶常仕。隷習有闕代,學生李龍錫·田禹績·金應瀗·鄭始彩·李震茂等,筆才頗有將來,竝屬于本院,使之日新鍊業,何如?傳曰,允。
鄭晳,以戶曹言啓曰,卽接內需司缺內,內資·內贍兩寺,進排各穀價本,一依兩寺上下之數,缺直送本司事,啓下矣。所當依此擧行,而第念本道進排缺自前貿易進排之物,初以本寺貢物遺在,上下進排矣。缺以價本上下,使之貿易進排,雖今後,各穀遺在,如或有裕,則自當以本色上下,今者直以價本,移送內司,有若仍爲定式者然,事涉難便。至於內資寺,則癸丑條各穀價米,旣已依例上下於貢物主人等處,已上下之價,到今亦難還捧。癸丑條則依前進排,自明年爲始,更爲定奪擧行,何如?傳曰,然則不必爲例,已上下處外,以荏子代給。
執義趙遠期啓曰,臣與持平趙昌期,兄弟相避。且於本府之啓,有難同參,曾忝本職,以此見遞,在今情勢,與前無異,何可一刻苟冒,請命遞斥臣職。答曰,勿辭。
鄭晳啓曰,執義趙遠期,再啓煩瀆,退待物論矣。傳曰,知道。
敎京畿觀察使洪處厚書,王若曰,試觀今日之時勢,憂虞萬端,故以千里之邦畿,付畀一介,予心所簡,僉擧亦同。惟卿文采缺忠信行世,聲名奚待於汲引?自致華要。喜怒不形於危亂,咸稱器量缺自邇列而遷擢,粤在灣府而著稱,逮歷試於北臬南藩,利器盤錯缺見其奉公盡職,寸忱葵陽。玆當事不虞之辰,乃有勢難已之擧,缺本,若稽古分陜之治,遑曰疇咨,已知卿攬轡之志,顧睠京輔之最缺重撫摩之得宜,災荒疾疫之連年,靡有孑遺,貢賦糶糴之仍缺困誅求,因致䕌谷之呼,間有萑澤之警,將何綏定?自趁宵旰之憂,所缺來,卽是承宣之責,玆授卿京畿觀察使兼兵馬水軍節度使巡察使開城府留守江華府留守,兼兩都之鎖鑰,委四輔之屛籓,總之三缺官,方切涸轍顒望。其惟二千石,庶可褰惟廣聽,官通訓而自制,罪大辟則稟財。於戱,惟明恕可以理民,惟剛果可以綜物。君臣貴乎遭際,家國至此艱虞。拾遺其中,予豈忘長儒之願,賦政在外,卿當勉山甫之忠。故玆敎示,想宜知悉。知製敎具崟製進燼餘。
政院啓曰,自戊申春,至辛亥秋,過三年後奉審,而敢曰無增加之隙云,事極可怪。本院考出時,年月或爲落漏耶,卽爲考啓事,命下矣。自戊申至辛亥七月日記,臣等分秩遍考,則寧陵陵上石物罅隙,大臣以下奉審之處,無一現出,而但戊申四月初三日,大臣備局堂上引見時,禮曹判書趙復陽所啓,臣於今番奉審時,詳見寧陵裳石之退出者,自戌地至巽方,或八九分或一寸三四分,而交縫處,或高或低,故年年益甚,而解凍時尤甚,以石灰塡實,則姑不至大段,而此乃補土處,故漸至傾圮云。問于參奉,則以爲裳石陳排地臺之外,可得改,而欄干石外,磚石不固,以致如此。剝出此石,因爲築實以灰則似好,而問于石手,則亦皆以爲改之不難矣。上曰,自前以杵築爲難矣。復陽曰,杵築,雖似未安,拘於此而不改,則非萬年計矣。上曰,以久遠之計言之,則不如去此石,故光陵,無此石矣。校理尹深曰,英陵,亦無此石矣。兵曹判書洪重普曰,莎臺石則本不好矣。領議政鄭太和曰,石物漸大矣。上曰,次次見樣爲之,故漸大矣。戶曹判書金佐明曰,復陽所達之言,何以爲之?上曰,此難容易爲之,而姑待秋成雨水而處之。復陽曰,此役元不重難,役軍二十名·石工二十名,則可以爲之於旬望之間云矣。太和曰,役軍二十名,則必不足矣。上曰,各陵石縫處塡實石灰,和油太小。且不熟搗,故不能堅固,前者旣已下敎矣。戶判出去,勿拘橫間恒定,優給其油,禮曹,亦以各別精搗堅固塡實之意,書付壁上,申飭監役之官,以爲遵行之地可也云。且考禮曹謄錄,戊申三月二十六日,判書趙復陽,穆陵·寧陵修改事出去,二十七日修改後入來云。復陽之所陳達,必是此時事也。且戊申六月十四日,禮曹參議李俊耉,寧陵丁字閣雨漏處奉審後書啓內,只陳丁字閣雨漏緣由事,無石物罅隙奉審書啓之事,己酉一年,則政府·該曹,無一番奉審之事,庚戌六月十五·十七兩日,皆因寧陵參奉所報,以曲牆崩頹處奉審事,禮曹參判兪轍,進陵所,同日復命書啓,而亦無陵上石物奉審書啓之事矣,敢啓。禮曹謄錄。
知春秋館事閔維重,待敎睦昌明書啓,臣等,本月初十日馳詣史閣,謹攷實錄,則睿宗朝戊子十一月二十九日,始下英陵改卜之命,新陵遷安,在於己丑三月初六日,但申叔舟議,有曰,初卜英陵,人多議之輿地。又有日官上言請改之語,而此等說話,皆不載於世宗朝以後實錄中,未知其由。穆陵修改之年,乃光海己酉,而辛亥年則無改封之擧矣。且靖陵·禧陵遷奉之事,雖無考出之命,旣現於攷事撮要,故考諸實錄,竝爲謄出以啓事,下禮曹。禮曹謄錄
上在昌德宮。停常參·經筵。
自昧爽至辰時,有霧氣。
安縝啓曰,大司憲閔鼎重,掌令崔文湜,持平尹趾善,執義未差,掌令金粹五,持平趙昌期未肅拜,今日以監察茶時之意,敢啓。傳曰,知道。
傳于安縝曰,史官三員待命,騎馬九匹立之。
安縝啓曰,史官三員待命事,命下矣,史官不備,宣傳官二員代送之意,敢啓。傳曰,知道。
傳于安縝曰,史官二員待命,騎馬六匹立之。
安縝啓曰,史官二員待命事命下矣,史官不備,宣傳官一員代送之意,敢啓。傳曰,知道。燼餘
上在昌德宮。停常參·經筵。
藥房提調金萬基,右承旨安縝啓曰,伏未審一兩日來,聖體調攝,若何?受鍼處,已就完合,而凝結之氣,亦盡消散乎?臣等無任憂慮,敢來問安。答曰,知道。幾盡完合矣。
崔逸啓曰,大司憲閔鼎重,掌令崔文湜,持平尹趾善在外,執義未差,掌令金粹五,持平趙昌期未肅拜,今日以監察茶時之意,敢啓。傳曰,知道。
有政。吏批啓曰,判書李尙眞病不來,參議李翊相罷職,小臣獨政未安,何以爲之?敢稟。傳曰,仍爲之。
吏批,判書李尙眞病,參判洪處亮進,參議翊相罷職,右副承旨鄭晳進。
兵批,判書金萬基,藥房進,參判鄭榏,義禁府坐起進,參議金禹錫進,參知柳椐呈辭,左副承旨崔逸進。
以承旨望單子,傳曰,嘉善以上,不爲不多,而擬望之人甚少,事甚無據,使之改入。
吏批啓曰,以承旨望單子,傳曰,嘉善以上,不爲不多,而擬望之人甚少,事甚無據,使之改入事命下矣,曾前擬望之人,或外任或在待罪中,未經擬望之人,則以判書未得參政之故,臣於獨政之時,不敢輕擬矣。今承下敎,不勝惶恐,通議於首僚,更擬以入之意,敢啓。傳曰,知道。
吏批,以李弘淵爲大司諫,李奎齡爲執義,權愈爲正言,李日井爲文學,申晸爲戶曹參議,金徽爲工曹參議,李立中爲戶曹正郞,李堂揆爲修撰,權斗紀爲承文博士,李克泰爲司藝,趙遠期爲司成,具崟爲洪州牧使,魚震翼爲司書,鄭維岳爲正言,柳命賢爲禮曹佐郞,崔碩年爲刑曹正郞,李秀彦爲兼說書,洪柱國爲校理,李元禎爲都承旨。兵批,以洪處大·呂聖齊·金起獻·朴廷藎·洪乃成·趙遠期爲副護軍,李堂揆·徐文尙爲副司果,申善溫爲副司正。
安縝,以成均館官員,以知館事意啓曰,經書校正官洪錫龜·柳橝厚,時無職名,付軍職,冠帶常仕,何如?傳曰,允。
備忘記,今觀寧陵前後奉審文書,則參奉所報,或書分數,或云稍大微細,未有分明曉然之處,奉審文書,大略相似矣。十年以上罅隙,不與近日不同,雖云或小或大,別無所加云,而奉審相去旣遠,又無分寸可據之事,不可以此加之以欺誣之罪,而其中辛亥八月奉審書啓,極其無狀。有曰寅卯間·丑亥間·戌亥間·亥子間,駕石及寅方屛風石等處,罅隙塗灰,竝皆剝落,而別無比前增加之隙云,故追考辛亥以上書啓,則無奉審之擧,至戊申三月,有奉審文書,而亦無分數記錄之處。自戊申三月,至辛亥八月,通計四十三箇月矣。已過三年之後,無比前增加之隙,則有何漸生罅隙之患乎?灰旣剝落,又無分寸記錄之處,則長短闊狹,何所據而謂之別無增加之隙乎?今見禮曹追入文書,則此五方執頉處,始改於上年四月,而以其時書塡分數,比諸今審奉審書啓分數,則罅隙之加或寸許或四五分。以此推之,則一年之內,隙之增加,如是之廣,過三年後奉審時,謂之無增加之隙云者,尤極可駭。其時奉審諸官,竝拿問定罪。
吳斗寅啓曰,辛亥八月寧陵奉審諸官,竝拿問定罪事命下矣,拿推傳旨,今當書入,而取考其時奉審文書,則大臣,卽今判府事鄭致和,繕工提調,左議政金壽恒也。大臣則先收職牒後拿囚,自是舊制云。今此判府事鄭致和,左議政金壽恒拿推傳旨,何以爲之?敢稟。傳曰,先罷其職,使之姑竢罪名。
崔逸,以兵曹言啓曰,本曹佐郞柳命天,自今月初,重得外感內傷之症,累度呈狀,而使之調理供職矣。聞其所患,一向委頓,差復未易云。本曹郞官,職非閑漫,不可久曠,柳命天改差,何如?傳曰,允。
崔逸,又以兵曹言啓曰,今日將官朔試射時,闕內入直訓鍊都監把摠·哨官等,依前日榻前定奪,以他員代直,出射之意,敢啓。傳曰,知道。
備忘記,前判書張善徵,敍用。
崔逸,以侍講院言啓曰,本院下番,久無行公之員,上番之姑降入直,已過數十日。況當書筵開講之際,僚員不齊,事體苟簡。新除授司書魚震翼,兼說書李秀彦,文學李日井,竝爲牌招肅拜,以爲推移入直進講之地,何如?傳曰,允。
崔逸,以義禁府言啓曰,前禮曹判書鄭知和,前觀象監提調南龍翼,前禮曹佐郞安漢珪等,拿問定罪事,傳旨啓下矣。鄭知和,今已被囚,南龍翼,方待命於本府,卽爲拿囚,而安漢珪,則時在全羅道咸平縣任所,依例府羅將發遣,拿來之意,敢啓。傳曰,知道。
崔逸,以都摠府言啓曰,今日入直軍士,中日習射,請出標信。傳曰,知道。燼餘
上在昌德宮。停常參·經筵。
自午時至申時,日暈。夜五更,月暈。
崔逸啓曰,大司憲閔鼎重,掌令崔文湜,持平尹趾善在外,執義李奎齡,掌令金粹五,持平趙昌期未肅拜。今日以監察茶時之意,敢啓。傳曰,知道。
又啓曰,備邊司郞廳來言,今日賓廳坐起日次,而右相以身病未出仕,不得開坐云矣,敢啓。傳曰,知道。
安縝啓曰,近緣兩司無行公之員,守令未署經者,多至四邑,外方夫馬,久滯有弊,兩司在京未肅拜之員,竝卽牌招,使之今日內署經,以爲斯速發送之地,何如?傳曰,允。
安縝又啓曰,大司諫李弘淵,執義權愈,牌招不進矣。傳曰,知道。
崔逸,以都摠府言啓曰,都摠管趙珩,義禁府坐起,進去晝仕,請出標信。傳曰,知道。
傳于安縝曰,明朝右相命招,使之卜相。
正言鄭維岳啓曰,吏曹參議李翊相,罷推還收之請,累日論列,而未蒙允兪云云。措辭見上請加三思,還收吏曹參議李翊相先罷後推之命。答曰,不允。
又啓曰,持平趙昌期,年前一疏,語意不美,見非物議,久未備擬於淸班。頃於憲職特除之日,至有銓官罷推之命,三司之臣,竝請還收,則輿論所在,據此可見,爲昌期者,驚惶愧忸。縮伏自劾之不暇,而乃敢投進辭疏,張皇自明,至以天下公論是非難誣等語,自是己見。又以外警內憂,不此之憂等語,譏斥廷臣,是臺官引咎乞免之道乎?昌期前日之疏,無論言議之如何,旣陳所懷,則容有可諉,而因此輾轉,罪及政官之後,猶且角勝公議,不思自反,其在廉隅,豈容如是?請持平趙昌期遞差。答曰,不允。
又啓曰,頃於別遣大臣·六卿·兩司·玉堂,奉審寧陵之日,吏曹判書李尙眞,稱以脚病,偃然不進。尙眞脚病,果爲深重,常以病人自處,則雖仕宦交遊,皆可廢也,而高爵好官,未嘗以病而不受,親舊往還,亦未嘗以病而或闕,獨於君前入侍,每以病辭者,固已難免於倨慢自便之歸矣。況今山陵有事,上下遑遑,卿宰侍從,承命奉審,卽爲事體,莫重莫大,此豈人臣言病之時乎?君臣如父子,尙眞父母之墳,如有崩頹之患,則尙眞其可以脚病爲辭,而終不往視乎?尙眞所謂脚疾,只是拜跪周旋,不能便利而已,不至於專廢出入行步,而當此山陵有事之日,稱病不進於奉審之行,揆以分義,殊極無據。請吏曹判書李尙眞罷職。答曰,不允。
又啓曰,銀臺之長,職淸任缺銓曹必須採之物議,考諸履歷然後,始爲注擬,乃所以重其選也。新除授都承旨李元禎,自陞宰列之後,未經淸顯之選,而不意中批之除,遽出銓注之列,物議皆以爲駭。請都承旨李元禎遞差。答曰,大凡論人之道,不得稱其情,則必駭人耳目。駭人耳目,則人主亦疑其心迹也,何者?李元禎曾經臺侍,累居銀臺,自銀臺陞資,則考諸履歷,非所可論。方今物議,黨論爲先,公道次之,若取於黨論,則元禎未愜,久矣。若論以公道,則元禎,比諸臣,無相遠之理,若以嚮日風波爲執言,則經年郡邑,已破其執言之端,何汲汲乃爾?中批特除,本非常格,未聞依該曹政體而爲之也。若然,爾之此等說話,抑何意耶?殊甚不正矣。
執義李奎齡啓曰,庸陋如臣,濫蒙鴻造,職忝近列,無所補效,論事乖宜,譴罰是俟。新除恩命,反出意外,惟當感激殊渥,奔走供職,而第臣頃以春塘臺觀武才試官,日暮榜出之際,入格擧子二人,落漏榜目,未及覺察。科擧出榜,何等重事,而昏謬至此,罪無所逃,重被推緘,時未勘律,何可一刻冒居臺職乎?請命遞斥臣職。答曰,勿辭。
崔逸啓曰,執義李奎齡,再啓煩瀆,退待物論矣。傳曰,知道。
掌令金粹五啓曰,請還收吏曹參議李翊相先罷後推之命。措辭見上又啓曰,丙午以上,未收還上,朝家特許蕩減,恤民之意,誠非偶然。前南原府使洪錫箕,居官處事,無一可觀,丙午以上,還上四千餘石,蕩減於會付,而還捧於民間,一境之內,怨聲嗷嗷,事之可駭,莫此爲甚。請前南原府使拿問科罪。又啓曰,執義李奎齡,引嫌而退。措辭見上推勘未畢,勢難在職,執義李奎齡,請命遞差。又啓曰,新除授大司憲閔鼎重,時在忠淸道忠州地,掌令崔文湜,時在京畿砥平地,持平尹趾善,時在京畿安山地,請竝斯速乘馹上來事,下諭。答曰,依啓。李翊相事,不允。
院前啓,同副承旨李世翊遞差事,停啓。
崔逸,以兵曹言啓曰,昨日宣傳官·武臣兼宣傳官·各廳將官等朔試射時,精抄把摠任翊夏,摠戎廳把摠閔碩才,武臣兼宣傳官李一老·朴弘曄·鄭興胄·李公望等,皆未滿四中,摠戎廳哨官朴震龍,自不。竝依例汰去,何如?傳曰,允。
吏曹參判洪處亮疏曰,伏以臣,病昏垂死之人,近緣首僚有故,不敢言病,黽勉從仕,爲日已久矣。頃日京畿監司差出之政,以李元禎,備擬於末望矣。今聞元禎,前任楊州時解由,尙未出云,蓋未解由之人,則政吏,例於各其名下懸錄,而此則不爲修正,故不復致疑而擬望矣。此雖出於下吏怠慢之致,臣亦難免不能詳審之責。請罷臣職,以正臣不職之罪。答曰,省疏具悉。卿其勿辭察職。燼餘
上在昌德宮。停常參·經筵。
下直,松羅察訪金緯三,濟物萬戶禹弘明,防垣萬戶李夢根。
藥房提調金萬基,左副承旨安縝啓曰,炎候漸深,伏未審聖體調攝,若何?受鍼處,已盡完合否乎?臣等無任憂慮,敢來問安。答曰,知道。時未完合矣。
安縝啓曰,傳曰,當日爲政事,命下矣。都承旨李元禎被論,左副承旨吳斗寅式暇,右副承旨鄭晳,同副承旨李世翊,疏批未下,廳中只有臣縝及右承旨崔逸。兵·吏批政廳,當爲分進,而院中無守廳之員,且明日祈雨祭,承旨三員,當爲進去,而亦無推移之員,何以爲之?竝此仰稟。答曰,右承旨,兵·吏批兼進。
崔逸啓曰,傳曰,明朝右相命招,使之卜相事,命下矣。右議政李慶億命招,則以病不進之意,敢啓。答曰,知道。
有政。吏批,判書李尙眞被論,參判洪處亮進,參議李翊相罷職,右承旨安縝進。
兵批,判書金萬基進,參判鄭榏進,參議金禹錫進,參知未差,右承旨安縝兼進。
吏批啓曰,判義禁有窠,今當差出,而當品中,只有李浣一人,無以備望,何以爲之?敢稟。答曰,正二品中,備望以入。
兵批啓曰,判中樞府事有窠,知中樞府事宋時烈,陞付判中樞之意,敢啓。答曰,知道。
以孟胄瑞·閔宗道爲承旨,洪柱國爲執義,吳始益爲刑曹佐郞,呂聖齊爲承旨,閔弘道爲咸平縣監,洪處恭爲龍宮縣監,洪處大爲右尹,柳星三爲南陽縣監,李奎齡爲校理,張善瀓爲左副賓客,朴泰尙爲兵曹佐郞,成虎徵爲公山府推考敬差官,宋昌爲宗簿正,以金壽興爲右議政兼承文院都提調·內醫院都調,李慶億爲左議政兼世子傅,以禮曹判書趙珩爲判義禁,以宋時烈爲判中樞府事,柳椐·鄭晳·李世翊·李奎齡爲副護軍,洪錫龜·柳譚厚爲副司直,李秀彦爲副司正,李後廣·金缺鎭維爲副司勇。
左副承旨安縝啓曰,近日廳中,位甚不齊,不成模樣。今日政闕員,以在京無故人差出,卽爲牌招察任,何如?傳曰,允。
吳斗寅啓曰,新除授承旨閔宗道,與都承旨李元禎,異姓四寸兄弟,法當相避,何以爲之?敢稟。答曰,閔宗道遞差。
正言鄭維岳啓曰,臣於李元禎事,所論只是官方體例,而反以心迹疑之。此無非臣平日事君無狀,不能見信之致。臣何敢擧顔自辨,亦何敢仍冒臺席乎?請命鐫削臣職。答曰,勿辭。
安縝啓曰,正言鄭維岳,再啓煩瀆,退待物論矣。傳曰,知道。
掌令金粹五啓曰,請還收吏曹參議李翊相先罷後推之命。措辭見上又啓曰,正言鄭維岳,引嫌而退。措辭同上情外聖敎,不必爲嫌,正言鄭維岳,請命出仕。答曰,不允。出仕事,依啓。
呂聖齊啓曰,臺諫出仕事命下矣,今已日暮,明日待開門牌招之意,敢啓。傳曰,知道。
安縝,以侍請院言啓曰,上番之姑降下番入直,已極苟且,而今日文學李日井,又爲陳疏出去,兼輔德李選,疏批未下,兼弼善洪柱國,家有拘忌之疾,兼文學尹深,以吏曹郞官入省記,兼司書未差,說書尹趾完,在外,兼說書李秀彦,病重陳疏,更無推移入直之員。新除授輔德趙遠期,司書任相元,牌招肅拜,以爲推移入直之地,何如?傳曰,允。
備忘記,今下弓矢,防垣萬戶李夢根處,給送。
右副承旨鄭晳上疏。大槪,連日僵臥直中,昨僅扶曳出來,而病勢危劇,決無供仕之望,懇乞亟許遞改,俾得及時調治,以全微喘事。踏啓字。
同副承旨李世翊上疏。大槪,情勢憫蹙,疾病危劇,乞賜遞改,以謝物議,以全微喘事。踏啓字。燼餘
上在昌德宮。停常參·經筵。
呂聖齊,以都摠府言啓曰,副摠管李尙敬,以御營中軍新番別馬隊點考事,御營廳進去晝仕,請出標信。傳曰,知道。
又以都摠府言啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。
傳于崔逸曰,史官五員待命,騎馬十五匹立之。
崔逸啓曰,史官五員待命事命下矣,史官不備,宣傳官三員,代送之意,敢啓。傳曰,知道。
大司諫李弘淵啓曰,孱病微臣,黽勉隨行,不幸於數日前,重觸夜風,證勢卒劇,除命纔下,末由出肅,再昨召牌遽降,而竟未祗赴,罪積逋慢,一刻如年。昨値母忌,迫於私情,今始强疾自列,臣罪尤大。請命遞斥臣職。答曰,勿辭。
呂聖齊啓曰,大司諫李弘淵,再啓煩瀆,退待物論矣。傳曰,知道。
崔逸啓曰,正言鄭維岳,牌招不進矣。傳曰,知道。燼餘
上在昌德宮。停常參·經筵。
下直,平山府使金弘慶。
辰時,日暈。自未時至酉時,日暈。
藥房提調金萬基,左副承旨安縝啓曰,夜氣熏熱殊甚,伏未審聖體調攝,若何?受鍼處,尙未盡完合否乎?臣等區區憂慮,敢來問安。答曰,知道。
正言鄭維岳啓曰,臣妄有論啓,致勤嚴敎,嘖舌知戒,恭竢譴罰,恩召遽降,惶感冞增。分義所在,情勢難顧,而只緣疾作,未得承牌,臣罪至此,益無所逃,請命遞斥臣職。答曰,勿辭。
崔逸啓曰,正言鄭維岳,再啓煩瀆,退待物論矣。傳曰,知道。
掌令金粹五啓曰,請還收吏曹參議李翊相先罷後推之命。措辭見上又啓曰,卽見監察呈課,今月二十六日,行風雲雷雨·山川六次祈雨祭時,祝史掌隷院司議朴元開,齋郞掌隷院司評兪枋,奉爐及奠酌,互相推諉,高聲爭詰於壇上,莫重祭享,如是不謹,事實可駭。請祝史朴元開,齋郞兪枋,竝從重推考。又啓曰,大司諫李弘淵,正言鄭維岳,竝引嫌而退。措辭竝同上疾病情勢,雖或使然,承召不進,在例應遞。請大司諫李弘淵,正言鄭維岳,竝命遞差。答曰,依啓。李翊相事,不允。
右議政李慶億箚曰,伏以臣,近日連在待罪之中,不敢更上辭單,已過旬日,而所患賤疾,屬緣天時漸熱,有加無減,眩症添劇,不能轉頭,終日貼席,了無生人之氣,兩脚枯細,狀如鶴膝,運身展步,其勢末由。嚴召之下,不得祗赴,雖緣疾病之難强,有犯不俟駕之義,惶悚震惕,恭竢威命。伏乞聖明,亟遞臣職,仍治臣罪,不勝幸甚,取進止。答曰,省箚具悉卿懇。卿其安心勿辭,從容善攝。
安縝啓曰,右議政箚子批答,當爲傳諭,而政府無郞廳,史官傳諭之意,敢啓。傳曰,知道。燼餘
上在昌德宮。停常參·經筵。
傳于安縝曰,今此明惠公主之喪,凡干擧行之事,磨鍊以待事,分付該曹。
明惠公主卒逝後,大殿·大王大妃殿·王大妃殿·中殿·世子宮·嬪宮,政院·玉堂問安。答曰,知道。
藥房問安。答曰,知道。
二品以上問安。答曰,知道。
傳于安縝曰,明惠公主成嬪之所,闕門外近處可合之家,卽爲擇定事,分付漢城府。
傳于安縝曰,公主之喪,出於闕門,凡干擧行之事,一體護喪中使之言擧行事,政院知悉爲之。
傳于孟胄瑞曰,歸厚署棺板一部極擇,長生殿豫差內棺板一部,送于明惠公主喪事事,分付該曹。
傳于呂聖齊曰,今此明惠公主之喪,出於不意,哀痛之餘,他不暇及,而第念今此駙馬,雖定尉號,時未行納采之禮,與已定婚吉禮者有異,仍用尉號,參以古事,當何以處之耶?卽卽問于禮官以啓。
安縝,以禮曹言啓曰,今此明惠公主之喪,擧哀儀註,今當依禮文磨鍊,而自上方在調攝之中,哀痛慘切之餘,必有添傷之患,擧哀一款,何以爲之?敢稟。傳曰,勿爲磨鍊。
呂聖齊,以長生殿言啓曰,歸厚署棺板一部極擇,長生殿豫次內棺板一部,送于明惠公主喪事事,言于該曹事傳敎矣,本殿內棺板,時無一立餘儲,不得輸送之意,敢啓。傳曰,知道。
安縝,以禮曹言啓曰,今此明惠公主之喪,出於不意,哀痛之餘,他不暇及,而第念今此駙馬,雖定尉號,時未行納采之禮,與已定婚吉禮者有異,仍用尉號,參以古事,當何以處之耶?卽卽問于禮官以啓事,命下矣。此是我國朝所未有之變禮,又無文籍可考,而禮記曾子問有曰,取女有吉日,而女死如之何?孔子曰,婿,齊衰而吊,旣葬而除之,有吉日云者,納采定日之謂也。今此明惠公主,旣無納采·納幣之事,似當如有吉日云者有間,而駙馬封爵旣定之後,累度出入於禁中,亦與古禮有異。莫重莫大之變禮,旣無可據之例,臣曹不敢率易斷定。令儒臣,爲先博攷典禮,以爲稟定,何如?傳曰,卽卽攷稟,可也。
安縝,又以兵曹言啓曰,今此明惠公主之喪,自闕內,移出閭家時,從何門出送乎?敢稟。傳曰,由丹鳳門出去,可也。
又以弘文館言啓曰,因禮曹草記,令本館,博考典籍稟定事,命下矣,此是無前變禮,非臣等孤陋之見所可議定。在外同僚,卽爲牌招,以爲議啓之地,何如?傳曰,允。
掌令金粹五啓曰,請還收吏曹參議李翊相先罷後推之命。措辭同上答曰,不允。燼餘
上在昌德宮。停常參·經筵。
自巳時至申時,日暈。
藥房提調金萬基,左副承旨安縝啓曰,明惠公主之喪,出於千萬意外,聖體調攝之中,奄遭慘痛,得無添傷之患乎?臣等達宵憂慮,敢來問安。答曰,知道。慘痛之餘,時無別症矣。
大王大妃殿·王大妃殿·中殿·世子宮·嬪宮,藥房問安。答曰,知道。
政院·玉堂問安。答曰,知道。
二品以上·六曹單子問安。答曰,知道。勿爲問安。
藥房提調金萬基,同副承旨崔逸啓曰,伏未審午間,聖體調攝,若何?伏聞中殿,哀傷痛怛之餘,有胸膈氣上之候,不勝區區驚慮之至。詳知卽今症候然後,方可議定當劑,敢此仰稟。答曰,知道。內殿所患,詳言于醫官矣。
藥房再啓曰,卽以中殿症候,聚諸醫詳議當進之劑,則皆以爲回春驚悸門,溫膽湯,元方,去白朮,加便香附一錢·蘇葉七分,連進三貼宜當云。此藥卽爲劑入之意,敢啓。答曰,知道。
中殿,藥房問安。答曰,知道。
大殿·中殿,政院·玉堂問安。答曰,知道。
傳于安縝曰,內間有看病事,前校理金錫胄,雖在禫服中,使之姑從權道,急急入來事,分付。
呂聖齊啓曰,卽者前校理金錫胄,承命來詣闕外,而方在禫服中,變着服色,喪制亦重,雖與起服有異,似當言于兩司,署其當進與否,然後方可入來,何以爲之?敢稟。傳曰,一邊使之入侍,一邊言于兩司。
又啓曰,前校理金錫胄,一邊入待,一邊言于兩司事傳敎矣,兩司城上所,牌招言送之意,敢啓。傳曰,知道。
藥房口傳啓曰,中殿病患如此,臣等率醫官直宿之意,敢啓。答曰,依啓。
傳于崔逸曰,中殿病患,夜間慮有添重之患,金錫胄不爲出去,使之留宿闕內,可也。
安縝,以弘文館言啓曰,臣等伏見禮曹草記,所引禮記曾子問一條曰,取女有吉日而女死,婿齊衰而弔,旣葬而除之。釋之者曰,以其嘗請期,故齊衰而弔也,然未成婦也,故旣葬而除之。有吉日云者,卽請期之謂,而六禮之序,請期在於納采·問名·納吉·納徵之後,旣已請期,而猶且謂之未成婦,則況在未納采之前乎?只此一款,不可謂無可據之禮矣。但駙馬之旣定封爵,造此變禮者,未之前聞,而歷考禮經及杜氏通典·文獻通攷·大明會典等諸書,俱無近似於今日所遭,此外更無可考處,敢啓。傳曰,更令禮官,稟處。
崔逸,以禮曹言啓曰,弘文館啓辭,臣等伏見禮曹草記,所引禮記曾子問一條云云。傳曰,更令禮官稟處事,命下矣。旣無納采·納幣之事,則與禮經所謂取女有吉日有間。此外無可據之古禮,又無可據之前例,必須參酌古今,務得其正,而事體莫重莫大。以臣等固陋之見,不敢斷定有無於禮者之禮,議大臣定奪,何如?傳曰,依啓。時無行公大臣,未出仕,在呈告大臣處,擺脫常規,收議以啓。
掌令金粹五啓曰,請還收吏曹參議李翊相先罷後推之命。措辭見上答曰,不允。燼餘
禮曹啓曰,發遣本曹郞廳,英陵抽栍摘奸,則入直參奉及守護軍等,竝無頉云,敢啓。傳曰,知道。禮曹謄錄
上在昌德宮。停常參·經筵。
下直,自如察訪李墪。
自申時至酉時,日暈。
藥房提調金萬基,左副承旨安縝啓曰,伏未審夜來,聖體調攝,若何?中殿未寧之候,亦何如?去夜湯劑進服之後,其有差減之效乎?臣等終宵憂慮,敢此問安。答曰,知道。內殿所患,已言于醫官矣。
大殿,政院·玉堂問安。答曰,知道。勿爲問安。
中殿·世子宮·嬪宮,政院·玉堂問安。答曰,知道。
大殿,二品以上問安。答曰,知道。勿爲問安。
中殿·世子宮,二品以上問安。答曰,知道。
中殿,政院·玉堂夕問安。答曰,知道。
中殿·世子宮·嬪宮,藥房問安。答曰,知道。
正言權愈啓曰,臣魯劣,固不足以猥迹臺閣,此則固不敢暇論,而數旬之內,三違召命,與心睽異,罪積逋慢,卽宜出避,而無路致力,陳疏自列,而見阻喉司,坐帶職名,冞增閔蹙。昨日召牌,不意下臨,蒼黃扶曳,忍死出肅,不能拜起,有駭瞻視,臣罪至此,轉加一節,而輒被推勘,一刻難冒,不計非時,乃敢自劾,政院謂之夜深,不許捧入。政院之意,雖有所在,臺閣規例,自臣墜落,以此以彼,尤難仍冒。亟命鐫削臣職。答曰,勿辭。
呂聖齊啓曰,正言權愈,再啓煩瀆,退待物論矣。傳曰,知道。
掌令金粹五啓曰,請還收吏曹參議李翊相先罷後推之命。措辭上同又啓曰,正言權愈,引嫌而退。見上旣違召牌,勢難在職,正言權愈,請命遞差。答曰,不允。遞差事,依啓。
呂聖齊,以兵曹言啓曰,卽接尙瑞院官員牒呈內,今四月初七日啓下,長水縣監韓時重拿來事下去羅將金興龍,甲字一馬牌受去矣,罔夜馳達之際,到全羅道錦山地見失,終不得來云矣。莫重馬牌,如是閪失,事極驚駭。金興龍罪狀,令攸司,考律處置,而閪失馬牌,搜得上送之意,本道監司處,移文知委,何如?傳曰,允。燼餘
上在昌德宮。停常參·經筵。
藥房提調金萬基,同副承旨崔逸啓曰,伏未審夜來,聖體調攝,若何?中殿未寧之候,連進湯劑後,顯有差減之效乎?詳知卽今症候,可以議定繼進之藥,敢此仰稟。答曰,知道。內殿所患,已言于醫官矣。
藥房再啓曰,伏聞司饔院供上,有限十日以素膳封進之敎,臣不勝區區憫慮之至。聖體久在調攝之中,中殿患候,亦且累日,若連進素膳,則損傷之患,勢所必至,不可不勉抑至情。亟復常膳,以紓惟疾之憂,臣待罪保護之地,敢此仰稟。答曰,啓辭如此,當進常膳,兩大妃殿供上,竝以常膳,供進,可也。
藥房三啓曰,中殿症候繼進之藥,與諸醫相議,則皆以爲前進溫膽湯,乃是當劑,元加入中,去蘇葉,加進三貼宜當云。依此製入之意,敢啓。答曰,知道。
明惠公主成服後,大王大妃殿·王大妃殿,藥房問安。答曰,知道。中殿,藥房問安。答曰,勿爲問安。世子宮·嬪宮,藥房問安。答曰,知道。
大殿·大王大妃殿·王大妃殿·世子宮·嬪宮,政院·玉堂二品以上問安。答曰,知道。中殿,政院·玉堂二品以上問安。答曰,勿爲問安。
崔逸啓曰,今此明惠公主之喪,歸厚署棺板,極擇送于喪事事,申時分付之後,棺板則來待,而棺槨匠,不爲一時領來,以致夜深,極爲可駭。歸厚署當該官員,請推考。傳曰,允。
安縝啓曰,右議政處疏批,當爲傳諭,而政府無郞廳,遣史官傳諭之意,敢啓。傳曰,知道。
備忘記,旱氣愈往愈酷,言念民事,氣塞心短,近因急病喪患,雖曰審理等事,亦不得趁卽爲之,予心憂遑,曷有極哉?令該府,審理文書,卽卽書入。
吳斗寅啓曰,審理文書,令該府,卽卽書入事命下矣。判義禁趙珩,疏批已下,卽爲牌招肅拜,使之察任,何如?傳曰,允。
備忘記,纔經庚辛兩年無前大侵之餘,今年旱氣,自春徂夏,逾往逾酷,欲念民事,罔知攸措。噫,國依於民,民依於食,民無所食,則國何依乎?靜言深思,若恫在己,審理之擧,雖曰文具,不可坐視其汲汲之狀。明日欲爲審理。卿其速出行公之意,遣史官,右相處傳諭。
崔逸啓曰,明日審理事,言于該府時,該曹竝爲分付耶事,命下矣。當初傳敎,只擧該府,故爲先分付該府,而該曹則將欲次第啓稟,而未及矣。聖敎如此,卽爲分付該曹,使之一體擧行之意,敢啓。傳曰,知道。
又以都摠府言啓曰,副摠管花昌君沇,以新番軍士會同分軍事,除標信,內兵曹進去之意,敢啓。傳曰,知道。
呂聖齊啓曰,吏曹郞廳來言,臺諫有闕,政事,何以爲之?敢稟。傳曰,當日爲之。
吏批啓曰,判書李尙眞被論,參議李翊相罷職,小臣獨政未安,何以爲之?敢稟。傳曰,仍爲之。
有政。吏批,判書李尙眞被論,參判洪處亮進,參議李翊相罷職,同副承旨崔逸進。
兵批,判書金萬基,藥房進,參判鄭榏病,參議金禹錫入直,參知未差,同副承旨崔逸兼進。
孟胄瑞啓曰,今日爲政事,命下矣。都承旨李元禎被論,代房左副承旨安縝,以式暇出去,吏批政廳,何承旨進去乎?敢稟。傳曰,兵·吏批兼進。
吏批啓曰,以戶曹判書薦望事,往問于大臣,則左議政李慶億以爲,不但病昏,方在待罪中,不敢可否云。右議政金壽興以爲,初受不敢當之任,方在倘怳悶蹙之中,此等事,何敢干豫云。竝不爲薦望,何以爲之?敢稟。傳曰,國事爲重,不可以文具爲之,更爲問擬。
吏批,以金益炅爲大司諫,李濡·崔後尙爲正言,李弘淵爲刑曹參判,李世翊爲兵曹參議,趙晟漢爲禁府都事,趙爾翰爲典籍,趙始久爲結城縣監,金光爲禮曹正郞,金宇亨爲兼知義禁,閔維重爲戶曹判書,權愈爲兵曹佐郞,金石堅爲軍資主簿,李希楙爲禮曹佐郞,李缺爲工曹佐郞,李敏道爲引儀兼參軍,閔熙爲刑曹判書。
兵批,以閔維重爲訓鍊都監提調,李弘淵爲護軍,閔宗道·鄭維岳·權愈爲副司果,尹拯爲副護軍。
掌令金粹五啓曰,請還收吏曹參議李翊相先罷後推之命。措辭見上又啓曰,己亥年山陵都監堂上以下拿推之時,政院啓辭有曰,大臣之直爲拿推,曾無前例云,辛亥八月寧陵奉審諸官拿推時,政院啓辭有曰,大臣則先收職牒後拿囚,自有舊例云。大臣拿推則一也,而政院援例之啓,前後逕庭,其在出納維允之道,殊欠詳愼。請當該承旨,從重推考。答曰,不允。推考事。依啓。
大殿·中殿,藥房夕問安。答曰,知道。
禮曹判書趙珩辭職上疏。大槪,乞罷本職及判金吾之兼任,以安微分,不勝幸甚。答曰,省疏具悉。今玆擢用,意非偶然,卿其安心勿辭,從速察任。
左議政李慶億疏曰,伏以臣,曾忝寧陵奉審諸臣之列,非不知事係莫重,臣子之所當盡心惕念,而志慮昏耗,當事不審,未免草草書啓,不能遍審,各自有頉處,明白敷奏,使聖明,不得盡燭其實狀,致有今日之事。欺誣之罪,自知難進,席藁私室,恭竢威命。日者,伏見備忘記,譴罰,獨及於辛亥奉審諸臣,臣益切惶蹙,措躬無地。仰唯聖明所以分別者,只是一句措語之間,而論其大體,則前後諸臣,雖有彼此之殊,有罪倖免,同罪異罰,不但私義未安,亦恐王法失宜,臣何敢以無罪,而晏然於鼎席乎?伏乞聖明,先罷臣職,俾與辛亥奉審諸臣,同待罪名,不勝幸甚云云。答曰,省疏具悉卿懇。卿不必深辭,安心勿辭調理。仍傳曰,遣史官傳諭。
右議政金壽興疏曰,伏以臣,才分凡庸,最居人後,立朝二十年間,歷試內外,無一可觀,意外冥升,偏被誤恩,驟躋崇班,累受重奇,實無涓埃,可以上報萬一,惟是朝夕奔走,以供庶務,苟免大何,碌碌充位,豈意今日,萬萬所不慮之外,猝有萬萬所不敢當之命?除目一下,朝野駭然,曾謂則哲之明,有此無前之失擧耶?夫人主用人之道,雖管庫之任,必須各當其位,然後可免虛授之譏。況台鼎之卜,是何等責任,而不問人器之如何,不計衆望之輕重,承乏苟充,有若循資例陞者然,此豈聖明置相之本意哉?臣聞命以來,心驚魂悸,內不自定,遑遑然靡所啓定。古人所謂時事可知者,眞歇後語也。目今國事之艱危,已到百尺竿頭,輔理之責,雖使古之名臣碩德當之,難望其救得,矧如臣駑劣無似者,其可一日忝冒於久瞻之位哉?伏乞聖明,上念國事,俯察微悃,將臣新命,特賜罷斥,改卜賢德,以重名器,不勝幸甚云云。答曰,省疏具悉卿懇。卿之缺輔弼之任,何用撝謙若是?卿其勿辭從速行公,以濟時艱。
右議政金壽興疏曰,伏以臣以下缺第臣情勢之閔迫,如上所陳。强顔承命,終有所萬萬不敢者,不得不更冒萬死,仰籲於天地父母之前。伏乞聖明,曲垂矜察,亟命還收成命,以重國體,不勝幸甚。臣無任惶悚祈懇之至。答曰,省疏具悉卿懇。已諭於前日之批,今不必多誥,而但今日國勢,若是其岌嶪,旱魃肆酷,愈往愈甚,言念民事,罔知攸措。遑遑渴憫之懷,卿宜諒哉,仍循常套,更上辭章耶?卿其體予至意,安心勿辭,亟出行公,以副如渴之望。仍傳曰,遣史官傳諭。
左尹權堣辭職上疏。以下缺燼餘
御營廳啓曰,十番黃海道別馬隊四十名,已爲整齊矣,來五月初一日,與九番別馬隊,合操後舊軍放送之意,敢啓。傳曰,知道。又啓曰,今此九番別馬隊及十一番別破陳試才賞格,從分數多寡,以本廳所儲木綿面給後,別單書入之意,敢啓。傳曰,知道。御營廳謄錄
都摠府啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。又啓曰,都摠管閔熙,今日政,刑曹判書除授,除標信,肅拜廳進去之意,敢以下缺
上在昌德宮。停常參·經筵。
昧爽,流星出自南方淡雲中,入艮方天際,狀如甁,尾長六七尺許,色白。卯時辰時,日暈。夜二更三更,有氣明滅如火光。
下直,大興縣監朴世柱,長水縣監韓鼎相,仁遮外萬戶趙贊。
左議政李慶億十二度呈辭。傳曰,安心調理。
中殿,藥房問安。答曰,知道。
藥房啓曰,伏未審夜來,聖體調攝,若何?項部瘡處亦復如何?中殿症候,漸有加減之效乎?前日劑入溫膽湯,必盡於昨日,諸醫皆以爲加進數貼,宜當云。此藥依前加入,二貼,卽爲劑入矣,臣等區區憂慮,敢來問安。答曰,知道。內殿症候,已言于醫官矣。
審理時,右議政金壽興所啓,自上憫旱憂惶,有此審理之擧,而臺諫,多有牌不進者,雖未知病狀之如何,而今日備忘策勵之意,果安在哉?身爲臺官,亦且如此,揆以事體,殊甚不當,今日牌不進臺諫,竝遞差,何如?上曰,依啓。
禮曹啓曰,卽伏覩備忘記,一札溫綸,辭旨懇惻,責躬恤隱之至意,足以格天心感人情。自今日,避正殿減膳禁酒與撤樂等事,亦令各該司一體擧行之意,分付何如?傳曰,允。
備忘記,頃因山陵都監堂上·郞廳拿問定罪事,大臣,則勿爲拿問,以待結末矣。今日審理時,郞廳等,旣已處決矣,判府事鄭致和,削奪官爵,門外黜送。
備忘記,頃因寧陵奉審諸官等拿問定罪事,大臣,則姑罷其職,以竢罪名矣,今日審理時,諸官旣皆處決,判府事鄭致和,前左議政金壽恒,竝削其官爵。
傳曰,鄭知和·南龍翼·李俊耉·尹堦·尹時慶·安鏡·尹完等,削職放送。李德龍·金始重,罷職放送。金厦樑·吳始復·李惟源等,放送充軍。定配罪人李葂,放送。定配罪人全大信·朴武生·朴得立·韓貴孫·朴後生等,減等,徒年罪人等竝放送。罪人李佐漢·成鈛等,減死邊遠定配。鄭台周·朴安石等,減死定配。李最晩,極邊定配。文緯地·全發英·申命奎·李鼎基·宋之濂·韓時重等,定配。趙相國·金萬成等,徒年定配。門外黜送罪人尹敬敎,放送。
嶺陽君儇上疏。入啓。
傳曰,大臣·備局堂上引見。
吏曹啓曰,臺諫有闕,政事,取稟。傳曰,過國忌後爲之。
戶曹判書閔維重上疏。大槪,度支重任,非臣所可堪當,冒陳危懇,乞蒙恩遞事。入啓。
審理入侍時,右議政金壽興所啓,昨日備忘中,有人才甄拔之敎,在前如此之時,則在外儒臣處,別有下諭之事,今亦依前下諭,何如?上曰,宋判府事,李惟泰處,竝下諭,可也。以上朝報。
辰時,上御熙政堂,大臣備局堂上引見。右議政金壽興,禮曹判書趙珩,知事柳赫然,兵曹判書金萬基,右副承旨安縝,掌令金粹五,副校理金萬重,正言李濡,假注書沈檀,事變假注書柳命堅,記注官李立中,記事官睦昌明入侍。掌令金粹五啓曰,臣以吏曹參議李翊相罷推之罰還收事,連啓中不書前字矣,自上有不書前字欠當之敎云。臣之懵然不察之失,至此尤大,臣何敢一刻仍冒臺席乎?請命遞斥臣職。上曰,勿辭,退待物論。
正言李濡啓曰,請加三思,還收前吏曹參議李翊相先罷後推之命。又啓曰,請持平趙昌期,遞差。措辭竝同上上曰,不允。又啓曰,請吏曹判書李尙眞,罷職。措辭同上上曰,不允。又啓曰,請都承旨李元禎,遞差。措辭同上上曰,不允。又啓曰,洪州,湖西巨邑,而近年以來,官事積敗,必須擇人以送,可望其收拾,而新除授具崟,爲臺職,不但有貽笑之事,性本嗜酒,醒日無多,蘇殘革弊之責,決不可付諸此人。請洪州牧使具崟,改差。上曰,依啓。又啓曰,掌令金粹五,引嫌而退,一字有無,元非大段,不可以此輕遞言官。掌令金粹五,請命出仕。上曰,依啓。金壽興曰,應敎李選,陳疏已久,尙未下批,不但陳其所懷,又有辭職之語,故不得行公矣。上曰,曾有所言,故問後欲爲下批也。
巳時,上御熙政堂,審理,大臣·刑曹堂上引見。右議政金壽興,刑曹判書閔熙,參判李弘淵,右副承旨呂聖齊,掌令金粹五,副校理金萬重,正言李濡,注書安如石,假注書沈檀,記注官李立中,記事官睦昌明,入侍。以上燼餘
義禁府啓曰,伏承李佐漢等定配處所,分配殊未妥當,還出給之敎,不勝惶恐之至。定配罪人等,元單子中,改配付標以入,而其中徒配,則仍前不改之意,敢啓。禁府謄錄
引見時,行禮曹判書趙珩所啓,前晉州牧使金厦樑,以災傷差錯,當爲決杖,而以前罪被囚,故未及擧行矣。今已蒙放,若決杖於禁府,則又當拿囚,何以爲之?右議政金壽興曰,金厦樑,嶺南人也,今將下去,決杖於本道監營,則似爲便當。上曰,依爲之。禁府謄錄
大臣·備局堂上引見時,禮曹判書趙珩所啓,寧陵罅隙尺量時,或用布帛尺,或用周尺,殊無一定之例矣。今後,則周尺一件,造置各陵,以爲罅隙尺量之地事,定式施行,何如?上曰,依爲之。又所啓,上年,則以工曹梗,不得藏氷,且有閏朔,慮有不足之患。各殿供上及諸進排處,皆盡減其張數矣。前冬工曹梗,亦不得藏氷,而氷丁之實,優於上年。各殿供上,依常時例封進,諸處則依上年,姑勿進排,何如?上曰,各殿封進及諸處頒氷,竝爲復舊,可也。禮曹謄錄
備邊司啓曰,本司武郞廳副司果柳汝璲,宣傳官韓樞,奔走勤仕,已滿十五朔,依例或陞敍,或六品遷轉事,捧承傳施行,何如?傳曰,允。備局謄錄
政院啓曰,今日入侍時,穆陵遷葬謄錄考出後,稟處事下敎矣。考見庚午年遷陵時儀軌,則時任大臣·原任大臣及禮曹堂上,命招會議于賓廳,今番依此擧行,而原任大臣,無行公之員,時任大臣及禮曹堂上,過國忌後牌招之意,敢啓。傳曰,知道。禮曹謄錄
上在昌德宮。停常參·經筵。
孝宗大王忌辰齋戒。
藥房都提調金壽興,提調金萬基,右承旨吳斗寅啓曰,昨日審理,親決罪囚,伏未審聖體調攝,若何?項部瘡處,厭進·咽喉等症,亦復如何?臣等區區憂慮,敢來問安。答曰,知道。症候,已言于醫官矣。
中殿,藥房問安。答曰,知道。以上燼餘
上在昌德宮。停常參·經筵。
孝宗大王忌辰。
藥房啓曰,夜氣凄冷,風候異常,伏未審,聖體調攝,若何?項部瘡處,亦何如?中殿症候,日有差效乎?前劑入溫膽湯二貼,當盡於昨日,繼進之藥,與諸醫等商議,則皆以爲淸肝解鬱湯元方,熟地黃,代乾地黃酒洗薑汁浸焙乾,加入便香附一錢半,胡黃連七分,黃芩酒炒一錢,靑皮醋炒五分,五貼,姑先進服,宜當云。此藥卽爲劑入矣,臣等不勝憂慮,敢來問安。答曰,知道。症候已言于醫官矣。
傳曰,史官一員待命,騎馬三匹立之,慶會樓池邊臺子祈雨處內,摘奸。
禮曹啓曰,今此祈雨,已過七次,而旱氣之慘,愈往愈酷,民事至此,誠極渴憫。祈禱之擧,不容少緩,楊津·德津五冠山·紺岳山等處,更遣重臣,八次祈雨祭,不卜日,來初七日設行,典祀官兼大祝·祭物,自京下送,執事官及犧牲,令本道差定進排事,各該司及京畿監司處,知委擧行,何如?啓依所啓施行。
以掌令崔文湜,持平尹趾善辭狀,遞差。以上朝報
都摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
下直,南陽縣監柳星三。
同知姜栢年,左尹權堣,參知李世翊辭職上疏。入啓。
中殿,藥房問安。答曰,知道。
藥房啓曰,旱氣日甚,朝晝異候,伏未審夜間,聖體調攝,若何?中殿症候,亦漸差復否乎?臣等區區憂慮,敢來問安。答曰,知道。症候已言于醫官矣。
黃海監司書目,道內平山等六邑,染病人一百二十八名內,方痛,六十一名,差歇,六十二名,死亡,五名事。又書目。四月二十七日,雖得小雨,杲杲出日,雨意漠然,立苗各穀,幾盡枯損事。
慶尙監司書目,四月二十七日,始雨,戌時乃止,十日巳時,始雨,酉時乃止。兩日之雨,僅能一犂,田穀段,頗爲蘇枯,而畓庫段,不得賴此移秧,極爲渴憫事。
忠淸道推考敬差官書目,公山,囚推弑夫罪人愛春,旣已承服按覈,令該曹處置事。
平安監司書目,四月二十七日細雨霏微,未洽於浥塵,而此亦不能遍及於道內,民事渴憫事。
政院啓曰,大臣·禮曹堂上,來會賓廳矣。傳曰,引見。
引見時,兵曹判書金萬基兼帶觀象監提調,改差,其代,卽爲差出事,及今日新除授兩司之官,卽爲牌招,守令署經事,榻前定奪。
戶曹判書閔維重,疏批下後,卽爲牌招肅拜,使之察任事,榻前定奪。
答領中樞府事許積疏曰,省疏具悉卿懇。自卿之蒼黃東歸之後,病裡思想之懷,曷可云喩?噫,人心世道,至於今日而極矣。翔之陰險奸巧,必欲陷害之計,思之慘矣,夫復多言?至於筵中說話,予雖病裏,心神昏錯,尙今思之,終未憶得,無乃誤以諸臣問答之說,合以爲卿言耶?近日筵中說話抄出之際,差誤錯亂,甚矣。判府事,得見謄書,又如是乖錯,則聞而怪之,固其然也。卿何以錯誤之說,重爲不安耶?太僕提調之任,當勉副,卿其更勿爲嫌,安心勿辭,從速上來,以副至望。仍傳曰,遣史官傳諭。
答司諫朴世堂疏曰,省疏具悉。此非人臣退臥言病之時,爾其勿辭,從速上來察職。
答注書李沆疏曰,省疏具悉。爾其勿辭,救護母病。
答應敎李選疏曰,省疏具悉。疏辭,當令廟堂議處,爾其勿辭察職。
答文學李日井疏曰,省疏具悉。疏辭,當令廟堂議處,爾其勿辭察職。
兼說書李秀彦上疏。踏啓字。
答同知姜栢年疏曰,省疏具悉。卿其勿辭,從速察職。
左議政李慶億十三度呈辭。傳曰,安心調理。
答戶曹判書閔維重疏曰,省疏具悉。卿才允合,何用辭爲?卿其勿辭,從速察職。
獻納尹衡聖,正言李濡所啓,請持平趙昌期遞差事。請吏曹判書李尙眞罷職事。請都承旨李元禎遞差事。措辭竝同上頃於榻前,以前吏曹參議李翊相罷推還收事,連啓之際,措語中可擬之人,亦不乏少之下,自爲政官者至,元非意慮之所到一款,刪去,以若使政官,曲揣聖意,務爲迎合,乃於獨政之日,以見非物議之人,有所啓稟而備擬則等語,改之矣。注書,只依前啓,無加減書入擧行條件,其記事疎漏之失,在所難免,請當該注書,推考。答曰,不允。推考事,依啓。
前啓,還收前吏曹參議李翊相先罷後推之命事,停啓。
藥房再啓曰,卽伏聞醫女所傳之言,中殿,夜間頗有煩熱之候,寢睡不穩,心神有時跳動云。臣等不勝驚慮之至,與諸御醫等商議,則皆以爲前日進服溫膽湯,旣已收效,淸肝解鬱湯,姑爲停止,溫膽湯,依前加入加進,宜當云。此藥二貼,爲先劑入之意,敢啓。答曰,知道。
謝恩,大司諫姜栢年,戶曹判書閔維重,執義李奎齡,掌令任相元。
掌令金粹五啓曰,請還收前吏曹參議李翊相先罷後推之命。措辭同上答曰,不允。
掌令任相元啓曰,臣本譾劣,濫蒙洪造,屢叨匪據,蔑有寸補,終以緘默之罪,至下特遞之敎,旋忝宮僚,竊欲控辭,揆分揣義,自知僣畏,故黽勉出仕,而慚靦之心,至今未已也,不意新命,遽下此際,惶恐縮踧,不知置身之所。今者奉審諸臣,旣已陳疏而請罪,則臣雖倖免,晏然行公,固不敢也。況値國家多事之秋,當言不言,尸居終始,下招物議,上勤嚴旨,其辜負聖明,墜失臺體,至此甚矣,豈可復玷言地,以羞朝廷也哉?召牌遽臨,不得不祗肅,而臣之情勢,決不可一刻仍冒。請命遞斥臣職。答曰,勿辭,退待物論。
執義李奎齡啓曰,臣以春塘臺武科試官,致有入格擧子,落漏榜目之失,重被推緘,未及照勘,頃忝本職,引避見遞矣。不意玆者,新命又下,而臣之難冒之勢,與前無異,請命遞斥臣職。答曰,推考蕩滌,勿辭。
傳于安縝曰,臺諫推考蕩滌,非獨今番而已,如此避嫌,何以捧入耶?還出給。
備邊司啓目粘連,平安監司狀啓,寧遠郡守申濼,所管屯穀還上,會錄成冊修正之後,未捧二千餘石,諉以色吏,私自改錄,公然虛錄,前後瞞報,欲免罪責,推諉於色吏,瞞報上司,尤極無狀。罪狀,令攸司稟處,何如?啓拿問處之。
禁府,申濼拿囚,啓。
執義李奎齡啓曰,推考蕩滌之命,出於格外,臣誠惶悚感激,奔赴供職之不暇,而第於被推試官勘律之際,臣以同罪之人,不敢晏然同參,臣之決難仍冒之狀,到此益著,不得不日再瀆擾,罪戾尤大,請命遞斥臣職。傳于政院曰,還出給云云。見上
政院啓曰,卽者行大司諫姜栢年,肅拜後仍爲避嫌,而觀其避辭,則乃奉審諸臣,旣被嚴譴,不可倖免。且曾忝憲職,重被僚員侵斥,不敢復玷臺席之意也。臣以前事勿辭,旣有成命,至於奉審一事,旣已陳疏批下之後,不當又爲引嫌云爾,則必欲捧入,再三往復,終不回聽。諫長避辭,似難終始退却,此避嫌,何以爲之?敢稟。傳曰,無可避之嫌,勿爲捧入。
說書尹趾完辭狀。踏啓字。以上朝報
吏批,參判洪處亮啓曰,判書李尙眞被論,參議未差,小臣獨政未安,何以爲之?敢稟。傳曰,仍爲之。又啓曰,臺侍書入之人,方在推緘中者,厥數甚多,而且緣憲府位不齊,未得照勘,擬望受點之後,連續引避見遞,率未免煩瀆之歸。今日政,兩司闕員,除時推外,無以備擬,外任竝擬,何如?傳曰,此時外任遞易,弊甚不貲,以時推備擬,可也。
吏批,以姜栢年爲大司諫,張善瀓爲左參贊,李奎齡爲執義,鄭尙獻爲監察,李正英爲判尹,任相元爲掌令,朴泰尙爲持平,徐文尙爲正言,李殷相爲校書提調,鄭載禧爲洪州牧使,南有星爲正字。
吏批啓曰,申堯卿尉號,今當還收,而單子還入,爻周之意,敢啓。答曰,知道。
事變假注書柳命賢,出使,代李喜龍。
吏批啓曰,判書李尙眞被論,參議未差,小臣獨政未安,何以爲之?敢稟。傳曰,仍爲之。
吏批,以金宇亨爲觀象監提調,張善瀓爲司僕提調,張善瀓爲知義禁,柳㝚爲司書,宋昌爲司成,裵榮成爲典籍,安汝器爲養賢庫直長,南垕爲監察,柳希天爲兵曹佐郞。
巳時,上御熙政堂,大臣·禮曹堂上引見,入侍。右議政金壽興,禮曹判書趙珩,參判李殷相,參議李嵇,右承旨吳斗寅,記事官安如石,記注官李立中,記事官睦昌明。以上燼餘上曰,寧陵之上,石物之漸生罅隙,雖由於當初不善安排,而蓋緣補土之不能堅固,致有年年動退之患?改封陵之擧,不容少緩,而非但改築之際,事有所未安,補土旣不堅固,則日後之患,難保其必無,其在萬世寧安之道,終不可姑息而止。遷陵之計,莫重莫大,雖不可輕議,而出於事勢之萬不獲已,則誠不可已也。明日大臣與禮官及觀象監提調,會于賓廳,地官及士大夫中,能曉地術者,各別精抄書啓,亦令各薦吉地後,先往近地諸山,看審可也。且遷陵事,旣已議定,則所當卽設都監,而新陵未定之前,都監似無大段擧行之事,姑待前頭新山卜得後,都監堂上以下,差出宜矣。
右議政臣金壽興,禮曹判書臣趙珩,勸象監提調臣閔維重,禮曹參判臣李殷相,觀象監提調臣金宇亨,禮曹參議臣李嵇啓曰,臣等,來會賓廳,士大夫中,曉解地術之人,各以所知,反復相議,則前郡守南宮楀,肅川縣監愼景尹,前縣監權順善,術業最優,人皆信用。此外,則潘好義·李幼弼·金克晩等,亦薦許通權順泰·南彦豪二人,而其爲人及所業,比他精詳,可以任使云。此人等,爲先招集,而肅川縣監愼景尹,則方在外任,移授京職,急速分付本道,使之給馬上送,以爲同參看山之地,何如?答曰,依啓。
又啓曰,今此看山之擧,事體重大,非在京數三地官,所可斷定,姑待在外之人,上來後講定,更爲定奪後擧行,何如?答曰,依啓。以上朝報及燼餘
上在昌德宮。停常參·經筵。
自午時至酉時,日暈。
中殿,藥房問安。答曰,知道。
假注書沈檀,受由,代兪夏謙。
藥房啓曰,伏未審夜間,聖體調攝,若何?中殿症候,加減,亦如何?溫膽湯進服之後,抑有其效乎?臣等不勝憂慮,敢來問安。答曰,知道。症候已言于醫官矣。
吏曹啓曰,在前有審理之擧,則例有別歲抄之事,今則何以爲之?敢稟。傳曰,依例爲之。
吏曹啓曰,近日祈雨祭,連續設行,前後獻官,僅得推移塡差,而今番五處,遣重臣祈雨祭獻官實·豫差,竝多至十員,故文宰宗班中,無故見存之員,沒數塡差矣。五冠山獻官檜原君倫,代以豫差陞實事目,政院稟達,而豫差朗善君俁,私自出外云,事甚未安。朗善君俁,推考,其代,不得已以松島山獻官豫差,昌城君佖推移,改付標以入之意,敢啓。傳曰,事極驚駭,先罷後推。
吏曹啓曰,別歲抄爲之事,命下矣。永不敍用,准期不敍,災傷罷黜褒貶居中·居下人員,竝依例書入乎?敢稟。傳曰,知道。
假注書兪夏謙,出使。代趙持謙。
執義李奎齡,掌令金粹五啓曰,掌令任相元,引嫌而退,情雖不安,事在旣往,不必到今爲嫌,別無可遞之事。掌令任相元,請命出仕。答曰,依啓。
政院啓曰,以賓廳啓辭,肅川縣監愼景尹,除授京職,前縣監權順善等,付軍職事,允下矣。前頭連有齋戒,開政未易,卽令該曹,口傳差下,何如?傳曰,允。
禮曹啓曰,前縣監權順善,前察訪潘好義及權順泰·南彦豪等,時無職名,令該曹付軍職,冠帶常仕,何如?傳曰,允。
吏曹口傳政事,典籍單愼景尹。
兵曹口傳政事,副司果,權順善·潘好義,副司勇,權順泰·南彦豪。朝報
上在昌德宮。停常參·經筵。
仁祖大王忌辰齋戒。
謝恩,持平朴泰尙,副摠管閔昇,引儀兼參軍李敏道,兼養賢庫直長安汝器,承文著作南有星,白翎僉使朴元震。
中殿,藥房問安。答曰,知道。
藥房提調金萬基等啓曰,伏未審夜間,聖體調攝,若何?伏聞昨夕下醫官之敎,慈殿左耳後,有癤疾,已作膿,卽令醫女,更爲診察後,受鍼宜當,敢此仰稟。中殿症候,所進服溫膽湯,前劑入貼數,當盡於昨日,不可不連進,以收快效,此藥五貼,加劑以入,臣等不勝憂慮,敢來問安。答曰,知道。症候已言于醫官矣。受鍼差晩,觀勢爲之。
持平朴泰尙啓曰,庸謬如臣,濫豫洪造,前後屢添匪據,曾蔑絲毫之補,不意玆者,誤恩又加,撫躬自惕,敞罔靡措。第臣以試射無分,方帶推緘,決不可仍在臺席,至於照勘他入之與己同罪者,尤有嫌礙,不成事體。玆不得不冒昧,自列于淸齋之日,臣罪尤大。請命遞斥臣職。答曰,勿辭。
持平朴泰尙避嫌。傳曰,推考蕩滌。
禮曹,數日內旱氣尤極,漠無雨意,誠極渴憫。祈雨之事,一日爲急,社稷·宗廟·北郊,依榻前定奪,別遣大臣,九次祈雨祭,不卜日來初九日設行事,知委擧行,何如?啓依所啓施行。
慈殿受鍼後,慈殿·大殿,藥房·政院·玉堂·二品以上六曹問安。答曰,知道。
掌令任相元啓曰,臣之承牌引避,蓋由情勢之憫蹙,而處置請出,嚴召適降,私義難安,進退維谷。念臣忝臺席,以不言被譴,則將何顔面,冒昧復出乎?且緣賤疾卒劇,竟未祗赴,今始詣臺自列,逋慢之罰,瀆擾之罪,實所難逃。請命罷斥臣職。答曰,勿辭,退待物論。
藥房再啓曰,慈殿受鍼後,所進之藥,卽令諸醫等相議,則皆以爲八物湯元方,白朮,代貝母,熟地黃,代乾地黃酒焙,加入柴胡·連翹·天花粉·黃芩酒炒·金銀花·山梔炒,各一錢,進服宜當云。此藥五貼,爲先劑入,而臣亦不可退在,自今日率諸醫直宿之意,敢啓。答曰,知道。慈殿·大殿,藥房·政院·玉堂,夕問安。答曰,知道。
府啓,引嫌而退,情勢病勢,姑置不論,而旣未赴召,在例應遞。請掌令任相元遞差。答曰,依啓。
政院啓曰,傳曰,在前累次祈雨祭設行之時,則例自五部,修淨川渠,而闕內隱溝諸處,亦皆修掃矣,今亦依此爲之耶事,傳敎矣。城內川渠,則皆已受淨,而闕內隱溝,則時無修掃之擧,卽爲分付兵曹,使之擧行之意,敢啓。傳曰,明日外處川渠及闕內諸處,當爲摘奸,如有不淨處,則當該主管之員,難免重罪,此意,嚴加申飭分付,可也。朝報
都摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
仁祖大王忌辰。
謝恩,洪州牧使鄭載禧,修撰李堂揆。
慈殿,藥房問安。答曰,知道。中殿,問安。答曰,勿爲問安。
慈殿,政院·玉堂·二品以上·六曹問安。答曰,今後,勿爲問安。大殿問安。答曰,知道。
藥房都提調金萬基,右承旨吳斗寅啓曰,伏未審夜來,慈殿受鍼處,若何?抑有消減之效乎?自上調攝之中,有此愼重之憂,聖體,何如?中殿症候,漸向平復乎否?臣等終宵憂慮,敢此問安。答曰,知道。慈殿症候,已言于醫官矣。
傳曰,史官六員待命,騎馬十五匹立之,闕內諸處及五部道路川渠修掃處,內擲奸。
吏曹啓曰,臺諫有闕,政事,取稟。以上朝報及燼餘
上在昌德宮。停常參·經筵。
太宗大王忌辰齋戒。
申時日暈,暈上有冠,色內靑外赤。
謝恩,兵曹佐郞柳命天。
慈殿,藥房問安。答曰,今後勿爲問安。
藥房啓曰,久旱得雨,倍覺蘇滌,伏未審夜間,聖體調攝,若何?慈殿亦何如?膿汁盡出,漸有消散之效乎?臣等不勝憂慮,敢此問安。答曰,知道。慈候,比昨頗安矣。
傳曰,藥房都提調以下,勿爲直宿,醫官等,姑爲留待。
刑曹啓目。弑夫罪人愛春,係是綱常,移義禁府處置,何如?啓依允。
判尹李正英上疏。大槪,有罪免罰,新命遽及,驚惶踧踖,無地自容。伏願聖明,亟命削罷臣職名,以安微分事。入啓。
忠淸監司書目,道內各邑四月二十七日小雨之後,一向旱乾事,及永春等官雨雹,極爲驚慘事。
慶尙監司書目,四月二十七日·三十日,兩日之雨,雖似均霑道內,而不爲周洽,芒種已過,移秧漸晩,民事渴悶事。朝報
義禁府啓曰,以忠淸道推考敬差官啓本,刑曹粘目,弑夫罪人愛春,移本府處置事允下矣。依例發遣都事拿來,何如?傳曰,允。禁府謄錄
都摠府啓曰,副摠管金宇亨,以戶曹堂上,漕船檢勅事,江上進去晝仕,請出標信。傳曰,知道。都摠府謄錄
上在昌德宮。停常參·經筵。
太宗大王忌辰。
謝恩,僉知吳時中。
慈殿,藥房問安。答曰,知道。勿爲問安。
藥房啓曰,伏未審夜來,聖體若何?慈殿調攝氣候,亦何如?受鍼處,已有勿藥之效乎?臣等憂慮未弛,敢來問安。答曰,知道。慈殿症候,已言于醫官矣。
領敦寧金佑明上疏。大槪,兼帶尙方等任,乞賜遞改事。朝報
都摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
夜一更二更三更,月暈。
下直,鐵原府使李敏章,麟蹄縣監金韶夏,吾叉浦萬戶鄭銓。
咸鏡監司書目,道內癘疫人一千六百五十九名內,方痛,八百七十三名,向差,六百四十五名,死亡,一百四十一名事。
全羅監司書目,四月二十四日二十七日二十九日三十日,連有微雨,而亦不過浥塵而止,前頭農事,極爲渴悶事。
藥房啓曰,伏聞慈殿,自昨日有泄瀉之症,度數頻數,伏不勝驚慮之至。必詳知夜間症候,然後可以議定所進之藥,敢此仰稟。自上連有侍疾之憂,聖體調攝,若何?臣等區區憂慮,敢來問安。答曰,知道。症候詳言于醫官矣。
慈殿,藥房問安。答曰,知道。
左議政李慶億十四度呈辭。傳曰,安心調理。
吏曹啓目粘連慶尙監司狀啓云云,善山府使柳冕,受由上京,偃然退臥,過限不還,不可循例罷黜而止。柳冕,先罷後推,準期不敍,何如?啓依允。
藥房再啓曰,卽伏聞醫官等所傳之言,慈殿泄瀉之症,尙未止息,伏不勝憂慮之至。所進之藥,與諸醫等商議,則皆以爲柴苓湯元方,去桂皮,加入白芍藥煨一錢半,黃蓮薑汁炒,車前子炒,香薷各一錢,連進三貼宜當云。此藥,卽爲劑入之意,敢啓。答曰,知道。
獻納尹衡聖,正言李濡啓曰,請持平趙昌期,遞差。請吏曹判書李尙眞,罷職。請都承旨李元禎,遞差。措辭竝見上答曰,不允。
執義李奎齡啓曰,新及第尹邦憲,呈狀于本府,極其張皇,而其大旨,則邦憲之父滋,與故司諫李必行,有山訟事,因成嫌怨。壬辰甲午兩年科擧時,必行外孫李華封,驅逐邦憲兄弟,今番式年應講時,華封弟萬封,言于四館會坐處曰,邦憲父之外高祖,至微至賤,庖丁爲業。又曰,邦憲,撲殺其庶毋,罪干倫紀,至以門地汚穢,罪惡貫盈等語,爲停擧之目云。觀此呈狀,則蓋出於伸辨誣之意也。一邊之言,似不可取信,而邦憲呈辭,若果的實,則萬封因嫌陷人之罪,自有其律,若邦憲,實有世累惡行,而飾辭自明,則不但不齒於士夫之列,打殺庶母之罪,亦不可不治。尹邦憲·李萬封,請竝拿問,覈實科罪。臣等見楊津祈雨祭監察呈課,則香祝奉安帳幕舖陳等物,皆以破汚舊件,塞責排設,不潔,甚矣,極涉未安。故推捉色吏,則便卽逃走不見云。當此上下憂惶虔誠祈雨之日,以不潔破毁之物,進排於安香之所。又從以逃避不現,其鄕所色吏之罪,不可不嚴治,而守令之不能檢飭,任其怠慢之狀,亦極可駭。請該邑守令,罷職。鄕所邑吏,令本道拿致營門,從重治罪。答曰,依啓。當該守令,從重推考。
前啓,還收前吏曹參議李翊相先罷後推之命事。停啓。
政院啓曰,以禮曹祈雨祭草記,傳曰,天雨乍止,卽請祈雨,似非誠實之道。且此問啓草記,殊失前日下敎之意。其時入侍之官,無詳悉聽聞者耶事,命下矣,其時入侍承旨吳斗寅,遭服制,注書安如石,式暇,俱未仕進。此草記還出給,使其日入侍禮官,改書以入之意,敢啓。傳曰,禮官,皆其日入侍之員,何如是取稟耶?外方之祭,今不可疊行,風雲雷雨等祭設行,其後則更稟爲之事,分付。以上朝報
上在昌德宮。停常參·經筵。
慈殿,藥房問安。答曰,知道。勿爲問安。
藥房啓曰,伏未審夜間,聖體若何?慈殿泄瀉之症,比昨何如?柴苓湯進御之後,抑有差減之效乎?臣等不勝憂慮,敢來問安。
政院啓曰,當該守令推考事命下,而臺諫,方以罷職論啓,推考承傳,不得捧之之意,敢啓。傳曰,知道。
又啓曰,今五月初八日,川渠修淨處內摘奸時,五部執頉處,雖不至大段,而不能檢飭之失,亦所難免。漢城府及五部當該官,請推考。傳曰,允。
禮曹啓曰,以正言洪萬鐘所啓,傳敎矣,父子相避,則法典所載,而在喪及身病陳試,其來已久,未知自何年爲始,而至於朞服未葬前,曾於丙午年,因筵臣陳達,議大臣定奪,許令陳試矣。今番兩科會試時,監試,則陳試公文受出者,一百六人內,在喪四十六人,朞服十六人,父子相避八人,拘忌之疾二十三人,染病十三人。東堂陳試九十六人內,在喪十八人,朞服五人,父子相避三人,拘忌之疾四十一人,染病二十九人矣。其中在喪者,朞服未葬者,父子相避者,此非欺瞞假托之事,而拘忌之疾及染病稱頉之類,則京中及外方,雖欲査覈其虛實,而其路末由。且曾無如是數多之時,諫院啓辭,所謂不免爲濫雜之歸者,誠有所見矣。其稱病人中,或不無實病冤枉者之相蒙,而到今實難査得。監試及東堂陳試中,以拘忌之疾染病,成出公文者,竝勿施,何如?傳曰,此非今日創開新規,則一切勿施,殊未妥當,自今以後,明白定式施行,可也。
禮曹啓曰,以政院啓辭,下敎矣。數日以來,連有雨意,乍雨乍晴,未能周洽,臣等非不知外山川更遣重臣祈禱之爲煩瀆,而臣等相對,罔知所爲。其日入侍時,聖敎且未能詳記,循例磨鍊以入矣,致勤下敎,不勝惶恐。依聖敎風雲雷雨雩祀,遣重臣,三角山·木覓山,遣近侍,當爲設行,而今日日勢已暮,勢未及周旋於受香之前,不卜日來十四日設行,敢啓。傳曰,知道。
傳曰,政事,當日爲之。
答藥房曰,知道。慈殿泄瀉之候,自昨午後頗愈矣。
以大司憲閔鼎重辭狀,傳曰,勿辭,從速上來事,回諭。
府前啓,該邑守令罷職事。停啓。
獻納尹衡聖,正言李濡啓曰,請持平趙昌期遞差,請吏曹判書李尙眞罷職,請都承旨李元禎遞差。措辭竝見上答曰,不允。
禁府,李萬封拿囚。啓。
吏批啓曰,判書李尙眞被論,參議未差,小臣獨政未安,何以爲之?敢稟。傳曰,仍爲之。
以成虎徵爲掌令,金錫胄爲副校理,金益華爲工曹佐郞,李雲林爲濟州判官,李元龜爲善山府使,具崟爲宗簿正,安後泰爲慶尙都事,李日井爲肅川縣監,金萬基爲司譯院提調,李汝岳爲典獄奉事,沈極爲司錄,李基稷爲戶曹正郞。
兵批,以任相元·沈梓爲副護軍,尹以濟·李雲林爲副司果,李喜龍·尹趾完爲副司正。以上燼餘朝報
義禁府啓曰,新及第尹邦憲,前承文院博士李萬封,拿問事,傳旨啓下矣。李萬封等,方待命於本府,卽爲拿囚,尹邦憲,時在忠淸道忠州地本家,依例發遣羅將拿來,何如?傳曰,允,禁府謄錄
上在昌德宮。停常參·經筵。
藥房啓曰,伏未審夜間,聖體調攝,若何?慈殿泄瀉之候,已得平復,而前日受鍼處,亦幾完合否乎?臣等憂慮未弛,敢來問安。答曰,知道。慈候,與昨無異,瘡處,幾盡完合矣。
傳曰,大臣·備局堂上,引見。
慶尙監司書目,軍威縣監朴瑡,今初八日身死事。
傳曰,歸厚署外棺板一部,石灰二百石,送于內司所捧處事,言于該曹。
引見時,憲府未肅拜人員,及呈告人員,明日竝牌招,使之備員開坐,守令署經事,榻前定奪。以上朝報
巳時,上御熙政堂,大臣·備局堂上,引見。入侍,右議政金壽興,知事柳赫然,戶曹判書閔維重,兵曹判書金萬基,承旨呂聖齊,執義李奎齡,校理金萬重,正言李濡,記事官安如石,假注書李喜龍,記注官吳得天,記事官睦昌明。閔維重曰,前日寧陵卜定時,有必以一日程限用之敎,故以此多有拘礙。宋孝宗國恤時,朱子上疏言,勿計遠近,限三百里,極擇衣冠之藏,此言極當,可法於今日。卽今卜山,雖不可太遠,不以一日程爲限,何如?上曰,然矣。國陵,何山最譽耶?維重曰,英陵爲上,其次,光·獻陵也。上曰,倭人,其後更無起鬧之事耶?金壽興曰,此倭與平成泰,不同矣。上曰,其倭爲人,頗似鎭重矣。壽興曰,慶尙監司狀啓中,以尙州年分,屬金烏山城,而善山府使,以秩高之人,差出,每年農隙鍊習。且於每式年修正,以爲成才之地云,此則可以依施矣。上曰,依爲之。金壽興曰,臣所兼摠戎使,該曹請令廟堂稟處矣,臣不敢回啓,而臣終不可仍帶。令有司堂上,往問于左相,速出交代,似當矣。上曰,依爲之。壽興曰,都監堂上,若差出,則當使摠護使,而左相例兼矣。上曰,左相之病,近來加減,如何?維重曰,症勢不輕,數月之內,決難差復矣。壽興曰,病勢如此,都監堂上差出之時,似當竝差矣。上曰,依爲之云云。以上燼餘右議政金壽興曰,鍾城府使丁昌燾,博覽方書,地術頗精,士夫間,亦多稱之,使之同參看山,何如?上曰,遞付京職,同參看山,可也。壽興曰,昌燾,以鍾城府使,新陞堂上,未赴任遞職,則加資,何以爲之?上曰,以國事遞職,加資仍授,可也。
又所啓,賑恤廳堂上,以戶曹判書閔維重差下,使之察任,何如?上曰,依爲之。騎步兵逃亡之類,例於年久後,許其代定,而辛亥年流丐之類,則散之四方,塡壑者居多,此非常年逃亡之比,而各邑有請定其代者。此類,似當許之,而辛亥物故,曾有三年之後充定之令,逃亡者,亦依此例,過定限後充定,而其族屬之自得望告者,則勿拘定限,使之代定,何如?上曰,依爲之。辛亥逃亡之類,雖未滿年限,破格許令代定,可也。上曰,軍兵奴婢逃故者,人丁蕩滌,卒難變通,而辛亥以上逃故者,諸般身役,旣已蕩滌矣。此類之壬子未上納,癸丑應納之布,亦爲蕩滌,凡奴婢及砲保,一體蕩滌,可也。以上燼餘及朝報
引見時,戶曹判書閔維重所啓,臣於頃日寧陵奉審時,見之,則後面地臺石,低下,與莎草相齊,若値潦雨,則水道似不順下,此甚可慮。必趁潦雨前修改,稍去其土,而順其水道,俾無停蓄之患,何如?上曰,令該曹速爲擇日,禮曹堂上及繕工提調,出往修改,可也事,傳敎矣。且陵上地臺石裳石連接處罅隙,例爲塗灰,則潦雨之際,不無停留,而始下於裳石,其連接處,油灰別爲厚塡,俾無停蓄之患事,曾有下敎矣,今此後面莎草修改之日,一時擧行事,已爲定奪。修改吉日,令日官推擇,則今五月二十五日卯時,先告事由祭,同日曉頭,行移安。同日同時,還安,及還安祭事畢後,臨時設行,而所入雜物,令各該司,急速磨鍊進排,役軍六十名,亦令京畿,定送。本曹堂上郞廳繕工監監役官,則前期二日進去,應入雜物,整備以待,政府以下,則前一日進去,監董畢役,何如?傳曰,允。禮曹謄錄
備邊司啓曰,戶曹啓辭,今二月初六日還下去差使員引見時,谷山府使羅八紀所啓,本府境內十二面中,十一面,則監營屯田,處處有之,而屯內入作之民,則自本官不得差役,勅使時人夫之役,極其浩多,而屯民,則無一名調發,至於諸色軍兵歲抄時,閑丁可合,非不有之,而亦不得下手,此爲本府之大弊矣。上曰,言于該曹,如可變通,則變通可也事傳敎矣。本府監營屯田之弊,人多言之,自備局方有査問變通之擧矣。本府境內十二面中,十一面,則皆有監營屯田云,本府形勢之難堪。誠如所啓內辭緣,屯田居民,常時則雖不得依凡民例差役,如勅使時大役,則一體出用,少無不可,以此分付本道,使之着實擧行,以爲殘邑支保之地,閑丁一款,令廟堂稟處,何如?答曰,允事命下矣,各邑閑丁之投,屬於各衙門屯田之弊,自前言之者非一,而若一依凡民例,搜括定役,則其間亦不無難便之端,終不得快施矣。各邑形勢,亦甚切迫,屯民中,亦有土着良民子枝冒屬者,則與流民募入者,不同,抄出定役,實爲宜當。以此分付本道,而各衙門及他道各邑,有屯田處,亦爲一體知委擧行,何如?備局謄錄
引見時,右議政金壽興所啓,頃日筵中,有山陵都監姑爲勿設之敎,而第看山時,都監堂上,例爲眼同看審,雖不設局,而都監堂上,似當趁速差出矣。上曰,然則都監堂上,速爲差出,而且自前都廳,例以三司差出,而不以勤幹解事之人,擇差,殊甚不當,各別擇差,而郞廳及監造官等,亦爲極擇差出事,分付可也。禮曹謄錄
都摠府啓曰,今日入直軍士,當爲中日習射,而祈雨祭齋戒相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
下直,慶源府使李秞。
左議政李慶億十五度呈辭。傳曰,安心調理。
禁府都事趙晟漢,弑夫罪人愛春拿來。
平安監司書目,旱災一向孔慘,民事罔極事,及去四月二十三日,理山等邑下霜,初二日雨雹,安州等邑蟲災事。
咸鏡監司書目,道內旱災特甚,而安邊等邑,今月初一日,雨雹,甲山等邑,四月二十日以後,連四五日霜降。
慶尙監司書目,東萊呈,以海雲臺東邊,有一大盤石,自海中轉出,反坐於海渚傾底石上,廣四尺,長五尺,高二尺五寸,四方周回十二尺,事係變異事。
原襄監司書目,楊口等邑雹災慘酷,而橫城等邑,四月二十七日小雨之後,一向旱乾。原州,今五月初八日微雨事。
藥房啓曰,昨日引接臣僚,酬酢移時,伏未審,夜來聖體,若何?慈殿調攝氣候,亦何如?臣等區區憂慮,敢來問安。答曰,知道。慈殿泄瀉止歇,寢睡安寧,今後勿爲逐日問安。
弘文館啓曰,新除授副校理金錫胄,時在京畿楊根地,經筵入番事緊,請斯速乘馹上來事,下諭。傳曰,知道。
禁府啓曰,弑夫罪人愛春,旣已拿囚,依例三省推鞫,何如?傳曰,允。
政院啓曰,三省推鞫事命下矣。委官,何大臣進去乎?敢稟。傳曰,右相進去。又啓曰,三省推鞫事命下矣,兩司當爲進參,城上所牌招言送之意,敢啓。傳曰,知道。又啓曰,卽者禁府郞廳,以委官意來言,弑夫罪人愛春,三省推鞫事命下矣。十四日,祈雨祭正日,望祭受香,十五日,南別殿修改告祭受香,十六日,正日,十七日,中殿誕日相値,其前三省推鞫,不得開坐云,敢啓。傳曰,知道。
獻納尹衡聖,正言李濡啓曰,請持平趙昌期,遞差。請都承旨李元禎,遞差。措辭見上前鍾城府使丁昌燾,以同參看山事,有遞付京職之命,而所授加資,特令仍授,臣等切以爲不可也。夫資級者,國家之所重,固不當虛授也,明矣,況邊倅之到任未久,而以罪罷遞者,還收其資,已有定式。自昌燾旣赴任所之後,自朝家爲其任使,而遞付京職,則與罪罷者,不同,仍存其資,容有可諉,而未及辭陛,徑遞其職,則實無仍授加資之理,政體有損,物情皆駭。請還收前鍾城府使丁昌燾加資仍授之命。答曰,不允。
前啓,今式年大小科初試中,以身病陳試者,竝爲勿施,此後定式禁斷,及吏曹判書李尙眞罷職事。停啓。朝報
都摠府啓曰,副摠管閔昇所領訓鍊都監馬兵,所持戰馬軍裝服色等物,點考事,慕華館進去晝仕,請出標信。傳曰,知道。都摠府謄錄
上在昌德宮。停常參·經筵。
午時,申·酉時,日暈。
下直,興德縣監金汝欽。
有政。
崔逸啓曰,今日爲政事命下矣,政官牌招,而吏曹判書李尙眞,出往衿川地,不得牌招之意,敢啓。傳曰,知道。
吏批啓曰,判書在外,參議未差,小臣獨政未安,何以爲之?敢稟。傳曰,仍爲之。
以李正英爲工曹判書,魚震翼爲文學,李奎徵爲工曹正郞,李晶爲鍾城府使,吳道宗爲軍威縣監,尹搢爲典籍。
吳斗寅啓曰,前鍾城府使丁昌燾加資仍授事,曾已命下矣,今日政,當爲送西,而臺啓方請還收加資,故不得送西之意,敢啓。傳曰,軍職,別無堂上堂下區別之事,何不送西耶?又啓曰,非以付軍職爲難,而折衝禦侮中,加資書塡,有所拘碍,不得送西矣。傳曰,姑以前日下批,卽爲送西付軍職,可也。
兵批,以丁昌燾爲副司直。
崔逸啓曰,守禦使李浣,來詣請對矣。傳曰,引見。引見時,右議政·禮曹判書,亦爲入侍。
右議政金壽興,禮曹判書趙珩,觀象監提調閔維重,禮曹參判李殷相,觀象監提調金宇亨,禮曹參議李嵇啓曰,國用置簿諸山中可以往看處,依榻前定奪,臣等,與南宮楀·愼景尹·權順善·及諸地官等,商議抄出,別單書入之意,敢啓。傳曰,知道。
新陵可看處抄出別單,健元陵內,獻陵梨樹基內,英陵·弘濟洞·光陵內,水砧洞,交河縣,廣州束達,東萊君鄭蘭宗墓山,南陽洪暹墓山,廣州臨瀛大君墓山,貞陵火巢,楊州花蝶洞,交河月籠山。
崔逸,以備邊司郞廳,以右議政意,啓曰,山陵都監堂上,例以工曹判書·繕工監提調,差下,而工曹判書,今方有闕,今日內,卽爲開政差出,以爲都監堂上啓下之地,何如?傳曰,允。
獻納尹衡聖,正言李濡啓曰,請持平趙昌期,遞差。請都承旨李元禎,遞差。請還收前鍾城府使丁昌燾加資仍授之命。措辭竝同上答曰,不允。
答判尹李正英疏疏槪見上曰,省疏具悉。卿其勿辭,從速察職。
答領敦寧府事金佑明疏疏槪見上曰,省疏具悉卿懇。不必爲辭,卿其安心,勿辭察職。
巳時,上御熙政堂,守禦使李浣引見。入侍,右議政金壽興,禮曹判書趙珩,守禦使李浣,承旨崔逸,記事官安如石,記注官吳得天,記事官睦昌明。金壽興曰,漠無雨意,旱災日甚,聖候若何?上曰,無所患矣。壽興曰,愼景尹·權順善,皆入來,故臣等來會請對矣。頃有使地官,各薦一山之敎,而渠等,皆言國用可合之山,極難。雖有些少所見處,豈可以此仰達云矣?上曰,近處則諸地官,必盡見矣。壽興曰,以前國陵置簿處外,無所見矣。上曰,不緊處,不必盡見耳。珩曰,先見光陵·健元陵·花蝶洞後,仍向驪州耳。壽興曰,禮判·觀象監提調·都監堂上,先爲出去乎?上曰,然矣。缺李浣曰,六鎭,全不收拾矣。臣首尾三十年,出入北路,臣父,三爲北兵使。且爲會寧·吉州,臣亦再爲南兵使矣。少時好獵,故山無不登,山之斗起處,無不築城,而皆無泉井,此非他也。寇虜,朝夕出沒,故寇至,則守堞,寇退,則間間作農,蓋世宗設北關六鎭之意,可謂壯固矣。上曰,守禦使入來時,可問南方事矣。移館之請,於卿意,何如?浣曰,當初請移館之時,臣適病臥,故其時領相鄭太和,使柳赫然,來問於臣矣。臣對曰,今年若許熊川,則明年必請斗龍浦,朝廷若許斗龍浦,則此可許矣。今則已塞移館之請,未知朝議,以形勢盡達於上前乎?熊川·孔浦,一帆可到之處,若許此,則可移統營矣。非但切於統營,孔浦之於洛東江項最近,放舟梁山,可到尙州,臣則以爲決不可許也。上曰,不得已則欲給多大浦,此何如?浣曰,舊多大,則不可許,此乃洛東江項也,若移今多大於舊多大,則事勢便好,然則雖給今多大,無傷也。此皆首譯輩所爲,旣許多大之後,梟示二首譯,則無後弊矣。缺以上燼餘
引見時,禮曹判書趙珩所啓,本曹參判李殷相,咸鏡道各陵奉審書啓,智陵·義陵·定陵·和陵,已上石物相接處,塗灰剝落有頉處修改,不可不趁卽擧行,而前頭潦雨,雖或塗灰,不能堅固,姑待潦水將收之時,本曹堂上郞廳各一員,下去修改,何如?右議政金壽興曰,禮曹堂上,纔已往還,其弊不可不慮,令本道監司,監董擧行,似當矣。上曰,今番則依此爲之。禮曹謄錄
備邊司啓曰,摠戎使差出事,依榻前定奪,使有司堂上,往問于左議政李慶億,則以爲不但方在呈告中,病勢甚重,此等薦望,無路措思云。臣之交代,獨爲備忘,事體未安,而將兵重任,不可久曠,何以爲之?惶恐敢稟。答曰,備望後,往議以入,可也。備局謄錄
以閔維重爲摠戎使。
都摠府啓曰,副摠管東源君潗,會同分軍事,除標信,內兵曹進去之意,敢啓。傳曰,知道。都摠府謄錄
上在昌德宮。停常參·經筵。
卯時,有霧氣。
下直,寧遠郡守李時標,文川郡守李郁,乶下僉使梁偀。
吏曹,摠護使李慶億,山陵都監提調閔熙·李正英·閔維重,郞廳李選·趙遠期·任允錫·李基稷·吳得天·趙根·沈瑞肩·吳始益。
掌令成虎徵啓曰,臣之庸陋,最居人下,忝叨匪據,非止一二,而未嘗進一言論事,亦嘗以此,至被特遞,則臣之不職之罪,固已著矣。不意玆者,新命復下,恩召繼降,分義所在,無論情勢之難安,唯當祗赴之不暇,而第臣素有胸腹之痛,近復挾暑重發,叫呼痛苦,委頓床席,欲起還仆,末由自力,終不得趨詣闕下,祗謝恩命,逋慢之誅,在所難免,竢病少間,今始來避,臣之罪戾,至此尤大,請命遞斥臣職。答曰,勿辭。退待物論。
藥房啓曰,數日以來,旱炎益熾,伏未審聖體調攝,若何?慈殿瘡處,已盡完合,而氣候亦安寧乎?中殿所進溫膽湯,前日劑入貼數,當盡於今日,此藥旣已收效,則仍爲加劑以入乎?臣等,憂慮未弛,敢來問安。答曰,知道。慈候安寧,湯藥,加劑以入。
全羅監司書目,去四月道內染病人,方痛,三百三十二名,得差,四百三名,死亡,三十六名事。
備邊司啓目,粘連京畿監司啓本云云,各邑江都輸納穀,朝家,旣有稟定應捧之數,使之趁冬前輸納,則不但未盡收捧,亦有未及輸納者,其稽緩之狀,殊甚可駭,當該前後守令,竝從重推考。積城段,所捧僅及其半,而猶且全未輸納,比諸他邑,尤爲可駭,前後縣監,竝先罷後推,何如?啓依回啓施行。積城前後縣監,竝拿問處之。
拿推現告,積城前後縣監李萬徵·兪瑾。
政院啓曰,大臣·備局堂上及禮曹判書,來會賓廳矣。傳曰,引見。又啓曰,引見事命下矣,兩司來待之意,敢啓。傳曰,入侍。又啓曰,司直李浣,廣州府尹李世華,來詣請對矣。傳曰,入侍。
正言李濡啓曰,臣猥以庸陋,濫叨匪據,當此旱災孔棘,上下憂遑之日,不能盡一言,少效涓埃之報,日以謄進前草,爲事,其不職之狀,固已著矣。伏聞今日榻前,自上以本院前啓中李元禎事,不改措語,不卽停止,有嚴峻之敎,筵席說話,雖未得其詳,而臣不勝驚惶愧恧,罔知置身之所也。凡臺閣共公之論,不得輕易停止者,自是規例,而至於措語之間,觀其大意,而或改或否者,未有定規,今此都承旨李元禎特除之命,出於銓注之外,物情咸以爲駭,當初請遞之啓,實循公議,則固非一人之所可遽停,而其所措辭,亦可見其未愜之意,則不必添以他語,故仍前連啓,而不之改矣。聖敎旣以無一字加減,爲無據,則臣於此,實無以逃其罪矣,何敢一刻抗顔仍冒乎?請命罷斥臣職。答曰,勿辭,退待物論。
左議政李慶億十六度呈辭。傳曰,安心調理。以上朝報
引見時,執義李奎齡所啓,掌令成虎徵,引嫌而退,勿論情勢與病勢,未赴召命,在例應遞,請掌令成虎徵遞差。上曰,依啓。獻納尹衡聖所啓,請持平趙昌期,遞差。措辭見上上曰,不允。又所啓,請都承旨李元禎,遞差。措辭見上上曰,不允。又所啓,請還收行副司直丁昌燾加資仍授之命。措辭見上上曰,不允。又所啓,臣病伏遐鄕,意外承召,感激洪私,趨謝恩命,今幸入侍,本院前啓,循例連啓矣。伏承掇拾之敎,不職之罪,於此著矣,決不可仍冒言地,請命遞斥臣職。上曰,勿辭,退待物論。
左議政金壽興所啓,目今旱災如此,國用蕩竭,前頭,又將有山陵之役,君臣上下,惟當專心一意於大事,自今各司大小營繕及戶曹諸上司酬應之事,勿論緊歇輕重,山陵改卜前,一切停罷,而尙方,如有織造之役,則亦令停止,何如?上曰,依爲之。上曰,以洪錫箕原情,見之,則可知南原習俗之不美矣。金壽興曰,南原士夫,至以私事,刑訊官人於私家,還上之外,至於田稅,公然不納,習俗如此,無以收拾,南原,素以雄府,今成廢邑,守令,必須得人,然後可以鎭壓矣。上曰,時任府使之瓜滿,不可等待,卽爲改差,勿論堂上堂下,曾經侍從中,極擇剛明有風力者,差送,以爲嚴戢土豪,收拾廢邑之地,可也。
鐵原府使李敏章,改差事捧承傳。朝報
大臣·備局堂上引見,入侍時,戶曹判書閔維重所啓,平安道遼軍,屬於監營,每名,收捧價布三疋,已成流來規例,以其身役苦重之故,他人不願入屬,每以遼軍子枝,還定本役,以此一家內,父子兄弟應納之布,其數甚多,其勢固已難堪,而本道兵營軍士,則一年身役,不過二疋,監營軍士,則一年只是一疋,獨於遼軍,徵捧三疋,渠輩,常以不均呼冤。故參判臣鄭萬和,爲監司時,因年凶減捧二疋,及臣添按,又値無前飢荒,連三年亦爲減數收捧,仍欲變通定式,而未及啓聞矣。頃日遼軍輩,以身役苦重之狀,來訴於備局,以爲呈狀監司,願爲定式減數,而監司,不得擅便云,此輩呼冤,實爲可矜,似當依兵營例,以每名二疋定式,以爲保存之地矣。上曰,依爲之。
廣州府尹李世華所啓,臣以自前守禦幕下,出入山城,屢矣。今又忝叨本任,慣知城中募民難保之勢,每欲陳達而未果矣。今幸入侍,敢此仰稟,當初本城設立,募入民戶,劃給復戶,使之聊生,槪以此輩,緩急不離,本城得力,非少也。量田以前,則一結復戶價,多至百餘斗租,故募民等,以此資生矣。量田以後,所給復戶,依大同收米數磨鍊,一結所捧,不過四十餘斗租,其數甚少,決不可以此聊賴。且募民等,寄身於高峰絶頂之上,本無農商生理,每年收食還上,無路備納,逋欠漸多,誠極寒心矣。元劃給復戶七百餘結外,加給若干結卜,以此收捧,充納渠輩所食還上,則在渠之蒙惠,多矣,其在國家,亦無所損矣。右議政金壽興曰,本城募民形勢,臣亦詳知,難保之勢,果如所陳,加給宜當。上曰,元劃給七百結外,加給三百結,以準千結,而每年還上,則切勿濫給,俾無如前之弊事,各別嚴飭,可也。
守禦使李浣所啓,南漢山城,以民兵及牙兵守堞,忠州·鐵原兩鎭,還屬本道事,昨已陳達矣。今日入侍諸臣處下詢後,定奪,何如?上曰,諸臣,各陳所見,可也。禮曹判書趙珩曰,李浣所達之言,是矣,若使民兵,率妻子入城,則事甚便當矣。戶曹判書閔維重,兵曹判書金萬基曰,亦似爲便矣。知事柳赫然曰,民兵守堞,固爲便好,忠州軍,則不可不還屬本道,而第江原道軍卒,素稱精鍊,鐵原鎭軍兵,竝給本道,則技藝之卒,不足,此可惜也。李浣曰,兩鎭之軍,雖給本道,原州鎭,則仍屬山城,技藝之卒,亦不可謂全無矣。柳赫然曰,然則臣意亦無異同矣。右議政金壽興曰,諸臣之意,旣已歸一,以此定奪,而其節目,則使守禦使,從容料理,更稟擧行,何如?上曰,依此爲之。李世華又啓曰,南漢山城所屬,麻田·積城軍兵,距山城最遠,緩急之間,收入山城,其勢甚難矣,摠戎廳所屬,龍仁·陽智等邑,距山城不過四五十里,軍兵收入,甚爲便近,南漢所屬,麻田·積城軍兵,則移屬摠戎廳,摠戎廳所屬,龍仁·陽智軍兵,則移屬南漢,事勢便好矣。金壽興曰,李世華之言,似好,龍仁·陽智換給,無妨。上曰,守禦使之意,何如?李浣曰,不計軍兵之多少,且換給,宜當矣,且龍仁,則臣之所管屯田,在於其處,若使龍仁,爲管下守令,則尤爲便好矣。上曰,依此換給,可也。備局謄錄
都摠府啓曰,今日入直軍士,當爲中日習射,而旱氣如此,依前例得雨間姑停之意,敢啓。傳曰,知道。都摠府謄錄
引見時,知事柳赫然所啓,昨日得見擧行條件,則辛亥以上逃故,諸般身役,蕩滌矣。此類之壬子未上納,及癸丑應納之布,亦爲蕩滌,而砲保,一體施行事,下敎矣。砲保逃故,則身役,無蕩減之規,而辛亥年因特敎,別爲蕩減,而物故立案考還者,逃亡成冊上送者,身役蕩減事,其時亦爲定奪,蒙允施行矣。今番,則何以爲之?上曰,各官砲保逃故,不爲報知於軍門,令下之後,混稱逃故者,則不可施行,依前物故考還者及逃亡報知之類,蕩減,可也。又所啓,此事,出於擧行條件乎?上曰,大將親承傳敎,不必出擧行條件矣。又所啓,願入馬兵者,自備上戰馬,入屬從伍,而其馬致斃,則不給官馬,必以私上馬責徵,其勢決難支堪,自備上馬者,不幸致斃,則再勿責立私馬,以官馬分給,何如?上曰,依爲之。又所啓,都監馬兵所授戰馬,十年內致斃,則其代戰馬徵立,仍以官馬置簿,十年後致斃,則徵其馬帖,輸送司僕寺,此規雖爲過重,今難變通,而不用官馬,私自添價,備立好馬之後,或限內致斃,或更爲添價備立,三次之內,皆以官馬置簿。累次添價之際,貧寒軍士,盡蕩家産,馬兵之逃亡,多由於此,馬兵之無才者,畏其瘦馬之罪,養馬而已,別無大段致傷之患。有才藝軍兵,則所授戰馬,旣傷於馳習成才,又傷於試才通用,能走之馬,自然致斃,因其備立之事,逃亡之類,多是有才藝之軍,其才可惜,其情可矜,卽令不合戰用之馬,將近百數,盡爲還送司僕寺,無馬之軍,太多,亦甚可慮。臣意,不用官馬,使渠等從自願,私自添價備立,初次,則以官馬置簿,再次,則以私馬施行,或一年內再次改立,必欲以私馬施行者,勿爲聽許,依此定式,則馬兵逃亡,似減於前,能走之馬,似多於前,如是變通,何如?上曰,依爲之。訓局謄錄
廣州府尹李世華所啓,山城設立之後,本州諸色軍兵及各樣有身役之類,專屬山城,本無番布京上納之規,一應役價,作米收納於山城,而其中內奴婢,壽進宮奴婢,各司奴婢,砲保若干名貢米·貢木·番布,則上納京司,一州民役,苦歇不均。今若設立民兵,則此類貢米·貢木·番布,依該色軍兵例,或納山城,或爲計減,則此亦均役慰悅之一端矣。上曰,令戶曹,問于本州,抄出其數,稟定,可也。戶曹謄錄
上在昌德宮。停常參·經筵。
昧爽至卯時,沈霧。
下直,雲寵萬戶朴廷元。
答吏曹判書李尙眞疏曰,省疏具悉卿懇。卿之脚疾,予已知之,卿何引嫌乃爾?安心勿辭,從速入來察職。
中殿誕日,政院·玉堂二品以上六曹問安。答曰,知道,東宮·嬪宮,政院·玉堂問安。答曰,知道。
江華留守書目,今月十二日夜,驟雨,移時乃止,根耕可以趁期,而乾畓草茂,除草極難事。
左議政李慶億上疏。大槪,敢陳危迫之悃,乞遞本職及摠護使之任,以幸公私事。
院啓,請持平趙昌期遞差。請都承旨李元禎遞差。請還收行副司直丁昌燾加資仍授之命。措辭竝同上獻納尹衡聖,正言李濡,竝引嫌而退,連日論執,旣循公議,而前啓之或改或否,元無定規,雖承嚴旨,不必爲嫌,請獻納尹衡聖,正言李濡,竝命出仕。答曰,不允。出仕事依啓。
政院啓曰,三省推鞫,明當開坐,而判義禁趙珩,以看山事,將爲出去,本府議處公事,以次官擧行事,昨已定奪於榻前矣。今此三省推鞫,亦以次官擧行乎?敢稟。傳曰,依爲之。以上朝報
政院啓曰,三省推鞫,明當開坐,而禁府堂上,不可不備員,同知事鄭榏,明日待開門牌招,使之進參,何如?傳曰,允。禁府謄錄
備邊司啓曰,頃日京畿各邑,庚申兩年移轉穀物未納査覆啓本,覆啓時,考見其後錄,則積城縣應納米,三十八石十四斗內,十九石四斗,捧留本官,時未輸納,十九石十斗,時未畢捧云,以此觀之,則乃是全不收納,不可與他邑,一體推考,請以拿推,而特命拿問矣。今者更考前日京畿監司上送各邑納未納成冊及本官成冊,則庚辛移轉米·太,雖有未納之數,其已納者,亦至五百餘石,而只辛亥租代米,耗竝四十九石九斗內,本租二十一石五斗,散在民間,應納米三十八石十四斗內,十九石四斗,捧留本官,未及收納,十九石十斗,時未畢捧,此正本道査啓中開錄者也。査啓時他邑段,移轉穀物,已捧未捧輸納與否,竝爲不書於元數之內,而獨於積城已輸納之米·太,全不擧論,但以租代米不納者抄出,故本司,亦以査啓之數,覆啓,至有拿問之命,本道査啓之疎漏,誠極可駭,臣等,亦難免不能詳察之失,不勝惶恐。前後曲折,敢此仰達,而京畿監司洪處厚,從重推考,何如?答曰,允。備局謄錄
上在昌德宮。停常參·經筵。
吏曹啓曰,臺諫有闕,政事,敢稟。
領中樞府事鄭太和箚子。大槪,兼帶諸任,竝乞遞免事。
平安監司書目,亢旱孔極,缺之餘,淸南各邑,今初九日以後,連得微雨,而或至一鋤許,或僅浥塵事。
忠淸監司書目,堤川等八邑,雨雹事。
藥房啓曰,夜來日氣蒸熱轉甚,伏未審聖體調攝,若何?伏聞慈殿,自昨夕有未寧之候,至夜深之後,稍得減歇,伏不勝驚慮之至,卽今氣候與寢睡,何如?臣等,區區憂憫,敢來問安。答曰,知道。慈候,已言于醫官矣。慈殿,藥房問安。答曰,知道。慈殿·大殿,政院·玉堂問安。答曰,知道。
禮曹判書趙珩,正郞金光瑨,山陵都監堂上閔維重,地官典籍愼景尹,司正南宮楀,副司果潘好義·權順善,副司勇權順泰·南彦豪,兼敎授李幼弼,參奉金克晩,東·南道看山事出去。
靈林副令翼秀上疏。大槪,冒萬死敢陳陵寢曲折,兼陳所懷事。
領敦寧府事金佑明上疏。大槪,更陳所懷,懇乞遞免事。
司書柳㝚上疏。大槪,母病危重,乞遞職名,俾得救護事。
傳曰,副司直丁昌燾,看山事,除肅拜出去。
傳于賓廳曰,今番看山時,使地官等,仍在山上,各陳山論,而使之各各遠坐,以陳所見,可也。
三省罪人愛春,元情後,刑問五次,承服。
左尹權堣上疏,云云。頃有寧陵前後奉審諸臣査罪之擧,臣亦壬寅年奉審之臣也,亦不可以僥免自安,又以毒腫,決難自力,亟賜遞改,以便公私事。答曰,省疏具悉。卿其勿辭察職。
左議政李慶億上疏,敢陳危悃,將臣本職及總護之任,一倂遞改云云。答曰,省疏具悉卿懇。卿之疾病,予非不知,都監設局,尙未定期,卿其安心勿辭,更加調理。
兵曹參知李世翊上疏。大槪,彈墨未乾,冒恥抗顔,義所不出,加以病勢危篤,乞賜遞改云云。答曰,省疏具悉。爾其勿辭,從速察職。
嶺陽君儇疏。大槪,病勢危重,決難行公,將臣兼帶司饔院提調,乞賜遞改云云。答曰,省疏具悉。卿其安心,勿辭察職。
吏曹判書李尙眞疏。大槪,臣之罪犯,在法罔赦,聖量天含,反下優批,而將此形跡,萬無再廁周行之道,亟命削臣之職,科臣之罪云。答曰,省疏具悉卿懇。已諭予意矣,卿其安心勿辭,從速察職。
領中樞府事鄭太和上疏。疏槪見上答曰,省箚具悉卿懇。卿不必固辭,卿其安心勿辭焉。
領敦寧府事金佑明疏。大槪,臣之難冒,已決於領府事鄭太和引入之初,而所帶扈衛之列,尙衣提調,竝許遞改云云。答曰,省疏具悉卿懇。職本閑漫,又無緊任,有何久近之嫌乎?不必固辭,安心勿辭焉。
咸鏡監司南九萬疏。大槪,病勢危重,決難供劇,亟賜遞罷云云。答曰,省疏具悉。卿其勿辭,調理察職。
司書柳㝚上疏。大槪見上答曰,省疏具悉。爾其勿辭,救護母病。
答稷山幼學李後昌疏疏槪缺曰,省覽爾陳。憂愛之誠,若是其勤懇,深庸嘉尙,可不留心焉?疏中可以議處者,當令廟堂議處。
行副司勇許興善上疏。大槪,略陳活民之事。答曰,省疏具悉。應旨進言之誠,予用嘉之,疏中事,令廟堂議處焉。
院啓,請持平趙昌期遞差。請都承旨李元禎遞差。請還收行副司直丁昌燾加資仍授之命。措辭竝見上答曰,不允。
禁府,弑夫罪人愛春,唐古介行刑。啓。義禁府啓曰,前衿川縣監趙嗣文,前安山縣監尹杭,前振威縣令李集成,前安城郡守金夏鉉,前砥平縣監成後周等,拿來傳旨啓下矣。成後周·李集成,方待命於本府,卽爲拿囚,而趙嗣文,時在楊根地,尹杭,時在全義縣任所,金夏鉉,時在忠州地,依例府羅將發遣拿來之意,敢啓。傳曰,知道。禁府謄錄
上在昌德宮。停常參·經筵。
下直,橫城縣監李星齡。
慈殿,藥房問安。答曰,知道。勿爲問安。
藥房都提調金壽興,右承旨吳斗寅啓曰,夜來聖體,若何?慈殿未寧之候,快得平復否乎?臣等,憂慮未弛,敢來問安。答曰,知道。慈候,夜來寢睡安穩,今後勿爲逐日問安。
慶尙監司書目,道內四月二十七日·三十日·五月初八日,至十三日,連次下雨,或至一鋤,或至一犂,今已節晩,尙未移秧,民事渴憫事。
又書目,義城等十二官染病,方痛,一百二十七名,物故,九名,已差,一百四十名事。
全羅監司書目,弑主罪人道淸·軍生等,越獄逃躱,限內不得捕捉,同井邑縣監李行政,依法罷黜事。
備邊司啓目,粘連京幾監司啓本云云。前抱川縣監趙嗣文,前安山縣監尹抗,前振威縣令李集成,前安城郡守金夏鉉,前砥平縣監成後周等還上虛錄之數,或以賑恤米代點,或以官廳米代點,已極可駭,而及其反庫之時,圖免罪罰,敢以他穀,潛爲代點,論其罪犯,尤極痛駭,竝拿問定罪。加平郡守李志雄等段,以剩餘米代點,其數甚爲零星,似出於文書之不察,容有可恕之道,竝只勿論,坡州牧使李葆段,還上分給數中,各穀七十九石,自本官貸用,事甚無據,難免其罪,而已爲作故,置之何如?啓依允。
正言徐文尙所啓,持平趙昌期事,都承旨李元禎遞差事,行副司直丁昌燾,加資還收事。措辭竝見上答曰,不允。
咸鏡監司書目,道內咸興等邑,今月初八日夜後雨作,連三日,或霽或雨,田野周洽,今雖節晩,且有覆沒之處,而酷旱之餘,得此霈然之雨,誠極多幸事。
傳曰,政事,明日爲之。
傳曰,上疏宗室,明朝招致,使之留待事,分付。
右議政金壽興上疏。大槪,負犯甚重,不可一刻晏然,冒死號籲,乞賜遞免,仍論臣罪事。入啓。
禁府啓目,弑夫罪人愛春,旣已正刑之後,依例孥籍,而子女爲奴,破家瀦澤,降其邑號,罷其守令事,捧承傳,何如?啓依允。以上朝報燼餘
上在昌德宮。停常參·經筵。
禮曹判書書目,寧陵第一岡看審緣由事。
黃海監司書目,今月初九日,驟雨始作,或晴或下,久旱之餘,雖得小雨,烈日繼酷,凄風連吹,若此不已,西成無望,前頭民事,罔知所以爲計事。
正言徐文尙所啓,持平趙昌期,都承旨李元禎遞差事,行副司直丁昌燾加資還收事。措辭竝見上答曰,不允。
左議政李慶億十七度呈辭。傳曰,安心調理。
政院啓曰,傳曰,靈林副令翼秀所謂,以大爲小以有爲無云者,指何處耶?招致翼秀於政院,諸承旨與承傳色,其時奉審中使,一處詳問,以啓事命下矣。依聖敎問于翼秀處,則以爲以大爲小云者,前面最大罅隙,正地臺與裳石相接處也,以有爲無云者,四面兩裳石相接處也,大槪兩款事,皆指油紙中模畵處也。圖形中分寸置簿,則非不知矣,而油紙中模畵,與其時尺量分寸,所見不同云,臣等,更問圖形中罅隙尺量分寸,亦有以大爲小,以有爲無乎,則翼秀,對以陳疏之意,槪指油紙模畵處,而非謂圖形分寸也。分寸大小,則臣,別無私置簿,雖不得相準,而莫重奉審文書,豈有差誤之事乎?至於以有爲無,則尺量文書,豈有不爲置簿之處乎?意謂油紙模畵,必盡畵罅隙大小濶狹,無遺漏之處,而油紙模畵,不爲詳盡,故有所陳達云矣。臣等,以傳敎辭意,不可如是糢糊仰對,必以某處,以大爲小,某處,以有爲無,明白陳達之意,反覆詳問,則翼秀,終始歸重於油紙所摹,而每以油紙中模畵,不爲詳悉爲答。所謂油紙,卽奉審時中使,只模其大勢而已,不書罅隙分寸,而正地臺與裳石相接處,及四面裳石相接處,罅隙分寸,則詳載於入啓圖形中,故出示其圖形,更令指陳,則以莫重奉審文書,豈有差誤之事,爲答,而至於以大爲小,以有爲無處,則終不得明白仰對矣,敢啓。傳曰,知道。
答右議政金壽興疏曰,省疏具悉卿懇。翼秀之疏,出於不得入侍,疑其有意,有此云云之言,而今已査得其實,卿無更爲引嫌之事,卿其安心勿辭焉。仍傳曰,遣史官傳諭。以上朝報
有政。
吏曹參判洪處亮啓曰,判書李尙眞在外,參議未差,小臣獨政未安,何以爲之?敢稟。傳曰,仍爲之。
吏批,以金時郁爲戶曹佐郞,洪處大爲瓦署提調,李弘淵爲社稷提調,李浣爲判尹,李時挺爲鐵原府使,尹趾完爲說書,李昌爲監察,柳㝚爲掌令,兪櫶爲南原府使,李尙眞爲司宰,提調崔碩年爲井邑縣監,造紙別提韓位謙,典獄主簿閔又騫相換。以上燼餘
兵批。缺
上在昌德宮。停常參·經筵。
下直,海州牧使洪茂,龍宮縣監洪處恭。
原襄監司書目,蔚珍·金城·平昌·淮陽·旌善·麟蹄等官,今月初二三四日雨雹交下,大如鳩卵,小如鳥卵,付種各穀,盡爲損傷,前頭民事,極爲可慮事。
咸鏡監司書目,明川呈,以去四月二十八日灰雨緣由事。
弼善李夏鎭,司書李秀彦,文臣朔試射時,稱病不進,依承傳罷職。
右議政金壽興上疏。大槪,更暴微悃,冀蒙恩遞事。
憲府箚子。大槪,敢陳瞽說,以備財擇事。
正言徐文尙啓曰,持平趙昌期遞差,行副司直丁昌燾加資還收事。措辭竝見上答曰,毋庸煩擾。
前啓,都承旨李元禎遞差事。停啓。
事變假注書李喜龍病,代金元燮落點。
答右議政疏曰,省疏具悉卿懇。予意已悉於昨者之批與面諭之時矣,更何多誥?國事殆哉岌岌,卿不可一日引入,毋庸控辭,安心速出行公。仍傳曰,遣史官傳諭。
答靈林副令翼秀疏曰,省疏具悉。疏中所謂大小有無之說,未諳事實,難免率爾,而所陳之言,出於爲國之誠,予用嘉尙,可不留心焉?
答執義李奎齡,掌令金粹五,持平朴泰尙等箚子曰,省疏具悉。嗚呼,以今日國勢,以今日民事,旱魃爲虐,密雲不雨,如惔如焚,云我無所,未足以爲喩矣。今觀爾等之箚辭,誠誨之志,溢於辭表,遑遑罔措之懷,如有所得,可不書紳而佩服焉。至於軍兵一事,非予好兵而然也,若或深思,則可知予意,非出於置國家危亡之勢,徒以兵爲事者也。以上朝報
都摠府啓曰,副摠管金宇亨,以戶曹堂上漕船點檢事,江上進去晝仕,請出標信。傳曰,知道。又啓曰,今日入直軍士,當爲中日習射,而旱氣如此,依前例得雨間姑停之意,敢啓。傳曰,知道。
上在昌德宮。停常參·經筵。
下直,白翎僉使朴元震。
大司成李敏敍三度呈辭。遞差。
領中樞府事鄭太和箚子。大槪,更申前懇,兼帶諸任,竝乞遞免事。
左議政李慶億十八度呈辭。傳曰,安心調理。
江華留守書目,十八日雨澤緣由及農事形止事。又書目,府內染病人,方痛,六十名,死亡,十名,向差,三十二名事。
閑良許上疏。大槪,應旨敢陳蒭蕘之說,冀蒙財擇事。
藥房啓曰,數日來日氣蒸熱,伏未審聖體調攝,若何,慈殿氣候,一向安寧乎?中殿所進溫膽湯,前劑入貼數,當盡於昨日,此藥加劑以入乎?臣等,區區憂慮,敢來問安。答曰,知道。慈候無事,予之所患,已言于醫官矣。
掌令柳㝚啓曰,臣之譾劣,不宜復忝臺閣之狀,姑不暇言,臣於前冬,冒忝本職,以前任洪陽時事,方被推緘,以此引嫌見遞,而殆將半載,尙未勘律,祗切悚惕,恭竢罪罰,日者承乏,備員春坊,不惟所授之職,萬不近似。且緣賤疾方,無以自力,嚴召之下,竟未祗赴,臣罪至此,益無所逃,帶推行公,一味惶隕,不意玆者,新命又下,臣是何人,敢膺是恩,惟當奔走率職,以效萬一,而第臣兩度問備,俱不照斷,其何敢晏然仍冒於臺席乎?請命遞斥臣職。答曰,勿辭,退待物論。
備邊司郞廳,以右議政意啓曰,本司堂上,除奉命出外人外,只有兵曹判書金萬基,漢城判尹柳赫然,而金萬重,則方有身病,柳赫然,則不爲肅謝,本司凡事,殊甚苟簡,判尹柳赫然,卽爲牌招,使之察任,何如?傳曰,允。
禁府,趙嗣文·金夏鉉拿囚。啓。
藥房再啓曰,卽伏聞醫官等所傳之言,自上有泄瀉之候,腹中不寧,頭部微疼,伏不勝驚慮之至,卽與諸醫等相議,則皆以爲此是暑濕所傷,淸暑六和湯,加入羗活山梔炒,白芍藥炒各一錢,連進三貼,宜當云,此藥劑入之意,敢啓,答曰,知道。
持平朴泰尙啓曰,掌令柳㝚,引嫌而退。措辭見上帶推未勘,在例應遞,請掌令柳㝚遞差。答曰,依啓。
正言徐文尙啓曰,請持平趙昌期遞差。請還收行副司直丁昌燾加資仍授之命。措辭竝見上答曰,不允。
禮曹判書書目,楊州花蝶洞尹天賚祖山及光陵內看審事。
吏曹啓曰,臺諫有闕,政事,敢稟。朝報
傳曰,地官潘好義,主管明惠公主山所裁穴及開金井之事,而方在看山之行,到獻陵竣事後,除復命直往公主山所之意,分付。禮曹謄錄
都摠府啓曰,副摠管金宇亨,義禁府坐起進去晝仕,請出標信。傳曰,知道。都摠府謄錄
兵曹啓曰,傳曰,建陽門·銅龍門精抄軍把守,雜人,一切禁斷事傳敎矣。建陽門元定十名,加定五名,銅龍門十五名,合三十名,以建陽門入番軍,除出分把,往來雜人,各別禁斷之意,敢啓。傳曰,知道。兵曹結束色謄錄
上在昌德宮。停常參·經筵。
太祖大王忌辰齋戒。
以兵曹判書金萬基初度呈辭,傳曰,使之勿辭,調理察職。
大殿,政院·玉堂問安。答曰,知道。
藥房都提調金壽興,左副承旨安縝啓曰,伏未審夜來,聖體調攝,若何,泄瀉之候,比昨,亦如何,淸暑六和湯,其已進御否乎?臣等,憂慮未弛,敢來問安。答曰,知道。泄瀉猶未止息矣。
政院啓曰,以副修撰趙威鳳加土呈辭單子,傳曰,身病呈辭,纔已還出給,而加土呈辭,又何以捧入耶事傳敎矣。加土請由,與身病呈辭,有異,故循例捧入矣,致勤聖敎,不勝惶恐,此呈辭,還出給之意,敢啓。傳曰,知道。
傳曰,政事,過國忌後爲之。
京畿監司書目,廣州等官,本月十八日·二十日,或雨或晴,農事形止事。
都承旨李元禎上疏。大槪,異恩謬辱,感愧靡容,彈論徑停,閔蹙轉甚,冒陳危懇,乞賜遞免事。
傳曰,大臣·備局堂上引見。以上朝報
巳時,上御熙政堂,大臣·備局堂上引見。入侍,右議政金壽興,判尹柳赫然,,江華留守閔蓍重,承旨安縝,執義李奎齡,副校理金萬重,正言徐文尙,記事官安如石,假注書金元燮,記注官李仁遇·睦昌明。金壽興曰,今日問安之批,有泄瀉尙未止息之敎,此必暑濕所致,日晩後,亦復如何?上曰,一樣矣。金壽興曰,今日賓廳日次,而國忌齋戒,故不會內司矣。缺金壽興曰,倭使上來時,以何路上來回諭耶?上曰,使之由鳥嶺上來耶?今則非如壬辰之不知虛實矣。壽興曰,自鳥嶺許來,未爲不可矣云云。上曰,各道災傷執頉委官·書員·佃夫等充軍之類,已到配所者,則審理時,旣已蒙放矣,罪同之人,或有今始到配,而未及蒙放者,則一體放送,未及到配者,則依準徒收贖例,收贖,可也。缺燼餘
政院啓曰,備邊司郞廳,以大臣意來言曰,今日賓廳坐起日次,而以國忌齋戒,外司開坐云矣,敢啓。傳曰,內司坐起。備局謄錄
引見時,右議政金壽興所啓,庚辛兩年賑恤廳所貸江都米,他無料理備償之路,故以兩湖大同米,相換移送矣。今見江華留守閔蓍重所報,則結城所納大同米三百餘石,色品尤甚麤惡云,今若退送,則其弊不貲,使之別置,以爲前頭改色之地,而該邑守令,難免其責,從重推考,何如?上曰,當該守令,姑先從重推考,可也。
江華留守閔蓍重所啓,今番軍器寺下送火藥,改稱,則元數內所縮之數,至於二百斤之多矣。軍器寺,則欲爲徵捧於守直之人,而封標宛然,決非盜出,如或徵捧,則似涉冤悶矣。判尹柳赫然曰,稱量不中,則雖非盜出,欠縮固然,而若不徵捧於守直之人,則後弊難防矣。上曰,今此欠縮之數,姑爲蕩減,日後如更有欠縮之患,則守直人處,當爲徵捧,以此嚴飭,可也。備局謄錄
引見時,訓鍊大將柳赫然所啓,都監折受,水上柴炭,取用之處,今已濯濯,其勢不得不取用於水下,得聞長山串,眞木極多,水上柴炭所,限十年培養,以爲日後之用,何如事,自軍門別定將士,看其形勢,來告之意下敎矣。以軍官金世重,送于黃海監營,與差使員豐川府使李弘祖,眼同摘奸,則長山串南邊水路,便近,大小眞木,極多,江華爐冶木十六萬樤,纔已斫伐,而遍觀形勢,不見一樤斫伐之痕,其眞木之多,可知,而仍聞其處之人言,鹽木及箭木偸伐之弊,無數云,臣更思之,則眞木雖多,都監折受之後,年年斫伐,定其山直,則吾叉浦萬戶,雖是禁斷,差使員,不敢下手於都監,山直輩,任意偸用,必倍於前,日後國家之用,亦甚可慮矣。如有別造之事,則更爲稟定,定送將士,柴炭,計數取用,似當,何以爲之?上曰,所啓之意,甚是,依此爲之,而私自偸用之說,極爲可駭,此則分付本道監司,嚴禁,可也。又所啓,長山串眞木十六萬樤斫伐之後,輸送江華,其餘累萬樤,留積本處,極爲可惜,本道監司,自軍門取用之意,亦爲私書示及矣,此則送船載來,何如?上曰,依爲之。訓局謄錄
上在昌德宮。停常參·經筵。
太祖大王忌辰。
右議政金壽興,工曹判書李正英,觀象監提調金宇亨,寧陵奉審事,出去。
藥房啓曰,夜來蒸熱轉甚,伏未審聖體調攝,若何,泄瀉之候,一樣無減乎?臣等,區區憂慮之至,敢來問安。答曰,知道。自昨夜尙今不泄矣。
政院啓曰,政事,過國忌後爲之事命下,而明日寧陵奉審改莎草相値,何以爲之?敢稟。傳曰,明日爲之。
禁府,尹杭拿囚。啓。以上朝報
上在昌德宮。停常參·經筵。
自午時至酉時,日暈。
左議政李慶億十九度呈辭。傳曰,安心調理。
答領府事鄭太和箚曰,省箚具悉卿懇。卿之所患,未差,予之所望,不淺,何用固辭乃爾?卿其宜體予意,安心勿辭焉。仍傳曰,遣史官傳諭。
右議政金壽興,工曹判書李正英,觀象監提調金宇亨,禮曹參判李殷相,佐郞崔日隆,繕工直長李世甲,寧陵奉審後入來。朝報
右議政金壽興,工曹判書李正英,參判李殷相,觀象監提調金宇亨啓曰,臣等,進詣寧陵,莎草枯黃處奉審,則自艮方至巽方,廣七尺六寸,上頭四尺,下頭二尺五寸,午方,長三尺,廣三尺,當中一處,長廣二尺,又二處長廣一尺五寸,暫有枯黃之色,而新芽已抽,多有生意,前頭如有雨澤,則必不至於仍爲枯損,姑待秋節,更爲奉審後,稟處似當,枯損處,則依例圖形以進之意,敢啓。答曰,知道。禮曹謄錄
上在昌德宮。停常參·經筵。
下直,結城縣監趙始久。
左承旨孟胄瑞三度呈辭。遞差。
藥房啓曰,伏聞醫官所傳之言,自上昨日午後,齒痛猝發,熱候頗盛,伏不勝驚慮之至,伏未審夜間,加減,若何?必詳知卽今症候,然後可以議定當進之藥,臣等,不勝區區憂悶,敢來問安,竝此仰稟。答曰,知道。症候已言于醫官矣。
藥房再啓曰,卽伏聞入侍醫官等所傳之言,自上齒痛之症,尙未減歇,面部齒齦,比昨浮高,煩熱之候,亦一樣云。伏不勝憂悶之至,進御之藥,卽與諸醫等商議,則皆以爲小柴胡湯,合升麻葛根湯,加入石膏二錢,黃連酒炒·山梔炒·連翹·知母各一錢,連進三貼,宜當云,此藥卽爲劑入之意,敢啓。傳曰,知道。
大殿,政院·玉堂問安。答曰,知道。
平安監司書目,宣川皮匠趙寧,定州入作人金士奉,今初九日震雷致死,極爲驚慘事。
又書目,鐵山等三十九邑,染病,方痛,一千二名,死亡,九十名事。
黃海監司書目,殷栗品官李胤憲等五十四人,六世同居,不可無褒賞之典,令該曹稟處事。
傳曰,看山諸臣,明朝來待事,分付。以上朝報
有政。
吏曹參判洪處亮啓曰,判書李尙眞在外,參議未差,小臣獨政未安,何以爲之?敢稟。傳曰,仍爲之。
吏批,以任相元爲掌令,柳㝚爲弼善,金海一爲司書,金聖佐·李晩成爲監察,宋昌爲司僕正,崔後尙爲校理,金壽興爲軍資都提調,李慶億爲宗廟都提調,許積爲司譯都提調,張鎭爲承文正字。
兵批,判書金萬基陳疏,參判鄭榏禁府坐起進,參議金禹錫進,參知李世翊未肅拜。以李敏敍爲副護軍,柳㝚爲副司直,金元燮爲副司正,前判官秦邦彦·李時晴,今加折衝,捕賊。
崔逸啓曰,卽聞看山諸臣之言,則獻陵內看審狀啓,午時成貼,廣州官人逢授,先爲發送云云。諸臣,今已入來,狀啓尙無形影,事極可駭,陪持人,令本道査問推治,何如?傳曰,允。以上燼餘
都摠府啓曰,副摠管李尙敬,下番御營軍賞格試才事,興德洞進去晝仕,請出標信。傳曰,知道。都摠府謄錄
上在昌德宮。停常參·經筵。
夜五更,流星,出西方濁氣中,入坤方天際,狀如甁,尾長三四尺許,色赤光照地。
大殿,政院·玉堂問安。答曰,知道。
左議政李慶億二十度呈辭。傳曰,安心調理。
藥房啓曰,伏未審夜來,聖體調攝,若何?齒疼之候,加減亦何如,昨日劑入湯藥,其已進御否乎?臣等,不勝憂慮,敢來問安。答曰,知道。症候已言于醫官矣。
原襄監司書目,高城·伊川·歙谷等邑,雨澤周洽,其餘平海等十七邑段,頃得小雨之後,一向旱乾,不得移秧,民事可慮事。
京居幼學朴振文上疏。大槪,敢膺聖旨,猥陳所懷,冀蒙財擇事。以上朝報
答兵曹判書金萬基疏曰,省疏具悉卿懇。卿辭至此,內局提調之任,當勉副,卿其勿辭,調理察職。
答都承旨李元禎疏曰,省疏具悉。浮薄之論,不必爲嫌,卿其勿辭,從速察職。
敎摠戎使閔維重書。缺知製敎李堂揆製進以上燼餘
巳時,上御熙政堂,大臣及看山諸臣引見。入侍,右議政金壽興,禮曹判書趙珩,戶曹判書閔維重,承旨吳斗寅,記事官安如石·李仁遇·睦昌明。壽興曰,自上齒痛猝發,累日未寧,卽今加減,如何?上曰,浮高處,尙未下矣,且下雨終未快洽,可慮也。缺閔維重曰,九月晦間,可以破舊陵矣。上曰,若定於十月,則事勢便當矣。維重曰,如用於今年,則斯速定奪,可矣。上曰,左相所患,近來,何如?維重曰,其病,漸至危重云矣。上曰,左相處,遣內醫崔聖任看病。金壽興曰,私家之山,多有未見處矣。上曰,此等處不必盡見,寧陵外第一岡及弘濟洞,往見,可也。壽興曰,臣當速爲出往,而往還,當爲五六日,金萬基身病未差,藥房無提調,將廢累日問安矣。上曰,金萬基改差,速出其代,可也。壽興曰,曾因守禦使李浣所啓,鐵原府使,以武將擇送事定奪矣。新除授府使李時挺,前任慶尙兵使時,重得土疾,尙未完復,李時挺改差,其代,別爲擇送,何如?上曰,依爲之。壽興曰,申晸家所用之物,蕩減事,旣已傳敎矣。申晸,見臣言曰,前頭用處頗多,故貸出,而卽今餘在之物,尙多,已用之物,似當蕩減,而未用之物,渠欲還納,情願似然矣。上曰,出擧條,戶判知悉爲之,可也。缺上曰,曉解天文者宋以穎,別設天文敎授,使之察任,可也。以上朝報
上在昌德宮。停常參·經筵。
大殿,政院·玉堂問安。答曰,知道。
下直,洪州牧使鄭載禧。
吏曹啓曰,承旨有闕,政事,取稟。傳曰,當日爲之。
藥房啓曰,昨於調攝之中,引接臣僚,伏未審夜來,聖體若何?齒齦及面部浮氣,漸向消減乎?臣等,區區憂慮,敢來問安。答曰,知道。症候已言于醫官矣。今後勿爲逐日問安。
掌令任相元啓曰,臣頃忝臺職,墜失臺體,情勢病勢,俱難冒出,故召牌之下,亦不敢進,自蹈逋慢之罰,私心惶懍,迄今未已也。不意玆者,新命遽降,感激洪私,黽勉出仕,第臣方被推緘,未及勘律,揆以法例,不可一刻仍在臺席,請命遞斥臣職。答曰,勿辭。傳曰,掌令任相元推考,蕩滌。
京畿監司書目,廣州等官,本月卄四日驟雨事,及南陽縣雨雹交下,禾穀損傷事。
都承旨李元禎上疏。大槪,冒萬死更陳危懇,乞賜遞免,仍治逋慢之罪事。入啓。答曰,省疏具悉。已諭矣,而卿辭至此,本職,今姑勉副焉。
有政。
吏批,參判洪處亮啓曰,判書李尙眞在外,參議未差,小臣獨政未安,何以爲之?敢稟。傳曰,仍爲之。
以張善瀓爲內醫提調,尹壽益爲監察,李晛爲歸厚署別提,沈梓爲左承旨。
兵批,以孟胄瑞爲副護軍。
吏曹啓曰,今此弑夫罪人愛春,旣已承服正刑,所居官公山府,所當降其邑號,罷其守令,而公山府,初以牧使,因綱常之變,降爲縣監矣。曾在己酉年,始以本道監司挈眷,因兼本邑,而監司之兼縣監,事體不當,故其時廟堂,入啓定奪,升爲府使,則決不可,今又降縣,而判官李溟翼,則勢難仍在,依例罷職,何如?傳曰,允。
又啓曰,年例歲抄,例於今月晦日,書呈政院,而前日書入別歲抄單子,時未啓下矣,別歲抄書入後,罷散人員,依前例書入乎?敢稟。傳曰,依爲之。
答吏曹判書李尙眞辭職疏曰,省疏具悉卿懇。卿辭至此,本職,今姑勉副,卿其安心勿辭,從速入來察職。以上朝報燼餘
禮曹啓曰,傳曰,外方之祭,今不可疊行,風雲雷雨等祭,設行,其後,則更稟爲之事分付事,下敎矣。自是厥後,幾至半朔,時或驟雨,僅至沾濕田穀,而畓則有水根處外,移秧,今將過時,至於乾付種之畓,無一處儲水,所見極爲悶慮,雖於秋節之後,或有旱災傷穀之時,則亦有祈雨之擧,況今五六月之間乎?虔誠更爲祈禱,似不可已,何以爲之?敢稟。傳曰,旱氣愈酷,終靳霈,言念民事,誠爲罔極,依啓辭爲之。禮曹謄錄
上在昌德宮。停常參·經筵。
下直,咸平縣監閔弘道。
吏曹啓曰,吏曹判書及承旨,有闕,政事,取稟。
京畿監司書目,道內染病,方痛,二百六十七名,已差,一百七十二名,死亡,十三名事。
禮曹啓曰,外方之祭,今不可疊行,風雲雷雨等祭,設行,其後,則更稟爲之事,分付事下敎矣。自是厥後,幾至半朔,時或驟雨,僅得沾濕田穀,而畓則有水根處外,移秧,今將過時,至於乾付種之畓,無一處儲水,所見極爲悶慮,雖於秋節之後,或有旱災傷穀之時,則亦有祈雨之擧,況今五六月之間乎?虔誠更爲祈禱,似不可已,何以爲之?敢稟。傳曰,旱氣愈酷,終靳霈澤,言念民事,誠爲罔措,依啓辭爲之。
正言李濡啓曰,臣頃承嚴旨,仍避退伏,處置請出,召牌繼降,分義所在,不得不黽勉趨詣,而情迹臲卼,萬無抗顔冒出之勢,只緣臣病卒劇,呈單請急,見阻喉司,尙未上徹,只增悶蹙矣。昨伏見都承旨李元禎辭疏之批,至以浮薄之論,爲敎,臣誠一倍悚恧,不知置身之所也。李元禎請遞之論,臣亦嘗累日連啓,旣承無據之敎,則今者聖批中浮薄之責,臣實當之,決不可一刻仍冒,而竢病小間,今始自列,所失尤大,請命遞斥臣職。答曰,勿辭。退待物論。
禮曹,社稷·宗廟·北郊祈雨祭,遣重臣,不卜日來六月初二日設行事,各該司知委擧行,何如?啓依所啓施行。
獻納尹衡聖啓曰,臣之譾劣,不合臺閣,固不暇言,而年迫七旬,衰病日劇,遠跡鄕寓,分死溝壑,猥承恩召,急於趨謝,炎路觸傷,暍症添作,種種危惡,不一其狀,僵臥旅邸,喘喘若絶,長單請息,見却喉司,垂死病中,一味悶蹙矣。昨伏見都承旨李元禎辭疏之批,臣不覺瞿然之至。向日入侍,旣承嚴旨,今者聖批,又下浮薄之敎,臣之忝冒之後,連啓連草,亦且累日,則臣誠惶殞,亟宜自列,而昏昏頹憊。今始扶曳詣臺,不得與同僚偕避,臣之所失,到此益著,決不可一刻仍冒,請命遞斥臣職。答曰,勿辭。退待物論。
正言徐文尙啓曰,譾劣如臣,忝居言地,叨逢罪己之日,曾無一言之補,環顧自省,慚赧靡容。又自數日前,卒患暑癨,兼以毒腫熾潰,委頓床席,冒尋長單,竝闕前啓,冞增悚蹙,若無所措矣。伏見都承旨李元禎疏批,有浮薄之論,不必爲嫌之敎,臣不勝瞿然之至。臣言不見信,致有未安之敎,無非平日事君無狀之致,臣安敢一刻晏然於臺閣乎?請命遞斥臣職。答曰,勿辭。退待物論。
左議政李慶億二十一度呈辭。傳曰,安心調理。以上朝報
政院啓曰,以義禁府草記,所江僉使崔鳴後拿來事,允下矣。所江,乃是兼防禦使,依近例交代後,拿來何如?傳曰,允。禁府謄錄
禮曹啓曰,發遣郞廳,章陵抽栍摘奸,則入直參奉及守護軍等,竝無頉云,敢啓。傳曰,知道。禮曹謄錄白鴻擧校正。郞廳鄭彦郁書。
上在昌德宮。停常參·經筵。
藥房啓曰,日候蒸鬱,溽熱轉甚,伏未審夜來,聖體調攝,若何?齒齦疼勢,加減何如,而面部浮氣,亦已消散乎?臣等,不任區區憂慮,敢來問安。答曰,知道。時未快愈矣。
刑曹啓目,所江僉使崔鳴後,移義禁府處置,何如?啓依允。
執義李奎齡,掌令任相元,持平朴泰尙啓曰,正言李濡,獻納尹衡聖,正言徐文尙,竝引嫌而退。措辭竝見上請遞之啓,實循公議,未安之敎,不必爲嫌,請正言李濡,獻納尹衡聖,正言徐文尙,竝命出仕。答曰,依啓。
傳曰,史官三員待命,騎馬九匹立之,祈雨祭所內擲奸。燼餘
上在昌德宮。停常參·經筵。
右議政金壽興,禮曹判書趙珩,山陵都監堂上閔熙,觀象監提調閔維重,相地南宮楀·愼景尹·權順善·權順泰·南彦豪·李幼弼,山陵再審事出去。
忠淸監司書目,公山等官,間間得雨,而僅能濕土,前頭雖得大雨,節候已晩,農事無復可望事。
大司諫姜栢年上疏。大槪,冒萬死敢陳病重實狀,本職及兼帶,乞賜遞免,兼陳蒭蕘之說,冀垂睿覽事。入啓。
獻納尹衡聖啓曰,無狀小臣,千百無一可取,從前忝竊,未有絲毫補裨,惟以奔走竭力,庶幾小答洪私,而不幸臣年衰多病,死亡無日,今玆赴召以來,呈單居多,尋常愧懼,無地措躬矣。昨日召牌之下,元病之外,添以別症,上吐下泄,奄奄若盡,欲起還仆,竟未祗赴,臣雖無狀,亦非全昧分義,臣常恨承牌不進之爲近來痼弊,不料今日賤疾卒發,自蹈逋慢之誅,百爾思量,萬殞難贖,連夜叫苦,心甚悚慄,俟得小完,扶曳來避,臣之罪戾,於此爲大,何敢一刻晏然於臺次乎?請命遞斥臣職。答曰,勿辭。退待物論。
崔逸啓曰,右議政以下看山諸臣,請對矣。傳曰,引見。
引見時,山陵都監都廳一人·郞廳一人山陵裁穴時,進參事,榻前定奪。
傳曰,政事,明日爲之。
政院啓曰,大臣送言曰,今此看山之行,行副司直丁昌燾,依前例除肅拜率去之意,取稟云,敢啓。傳曰,知道。
以左議政李慶億二十二度呈辭,傳于崔逸曰,固辭至此,勉從之意,遣史官傳諭。
正言李濡啓曰,臣雖無狀,亦嘗粗識命召不俟駕之義,頃於嚴旨之下,情迹萬分臲卼,而召牌臨門,不敢不奔走祗赴者,非以有可進之勢,蓋出於揣量分義而然也。第惟臺官去就,亦不宜苟且,至於再承嚴敎之後,猶且抗顔冒進,則非徒有傷於廉隅,不亦貽羞於臺閣乎?抑臣尤有所慚恧於心者,臣本庸陋,濫叨匪據,當此遇災求言之日,曾未有絲毫之補,唯以謄上前草,爲事,而亦不能明白論列,致有前後未安之敎,則臣之惶愧,至此而益甚矣。昨承召命,徊徨踧踖,竟未趨詣,可見其情勢之悶蹙,而不但爲疾病之難强而已也。臣旣有難冒之嫌,又犯逋慢之誅,以此以彼,決不可一刻晏然於臺席,請命罷斥臣職。答曰,勿辭。退待物論。
正言徐文尙啓曰,無狀小臣,屢忝臺閣,毫無裨補,只事瀆擾,臣罪至此,萬殞難贖。臣頃伏聞嚴敎,强疾引避,意外請出,召牌降臨,分義所在,惟當奔走趨命之不暇,而狗馬之疾,已經累日,自闕下退出之後,痛勢增劇,末由運動,情勢惶蹙之中,病狀又如此,竟未祗赴,今竢小歇,始得扶曳自列,臣之罪戾,益無所逃,決不可一刻仍冒,請命遞斥臣職。答曰,勿辭。退待物論。
山陵都監都廳趙遠期,郞廳趙根,山陵裁穴事,驪州地出去。
平山業武金振發上疏。大槪,敢陳卜陵之說,以備裁擇事。
掌令任相元,持平朴泰尙啓曰,獻納尹衡聖,正言李濡·徐文尙,竝引嫌而退。措辭竝見上毋論病勢與情勢,旣未赴召,在例應遞,請獻納尹衡聖,正言李濡·徐文尙,竝遞差。答曰,依啓。以上朝報
崔逸啓曰,左議政李慶億遞差傳旨,今方書入,而摠護使,則固當捧旨,而至於兼帶提調,何以爲之?敢稟。傳曰,兼帶,捧傳旨。
傳于呂聖齊曰,摠護使旣遞之後,待其該曹取稟之擧,而尙今寂然,政院,不察如許之事耶?領·左相,旣皆遞職,摠護使,終無差出之期耶事下敎矣。摠護使,旣是左議政兼任,而左議政見遞,則宜有取稟變通之事,而該曹未卽擧行,臣等,亦未能覺察,致勤聖敎,不勝惶恐,卽以傳敎內辭意,分付該曹之意,敢啓。
備忘記,今日左相遞差傳旨啓下之後,則該曹,所當有趁卽稟處,而終無擧行之事,極爲駭然,該房承旨,亦當有催促請罪之擧,而亦不致察,殊甚可駭,竝推考。
注書李沆家,有拘忌之疾,不得仕進,假注書差出,姑令察任事,榻前定奪。以上燼餘
巳時,六月初二日上御熙政堂,大臣及山陵堂上以下,引見。入侍,右議政金壽興,禮曹判書趙珩,山陵堂上閔熙,觀象監提調閔維重,承旨沈梓,記事官安如石,記注官李立中,記事官睦昌明。金壽興曰,彌日不雨,日氣蒸鬱,聖體調攝,若何,齒齦浮氣,亦復如何?上曰,齒痛,昨今幾差矣。壽興曰,臣見看山謄錄,則初度缺觀象監提調,出往擇山之後,摠護使,率提調,更看定缺而自上斷定,然後更往裁穴,前例也。今春,則自上有他山不必盡見之敎,而頃日登對,上意及諸臣之議,皆歸一於弘濟洞,臣今出往詳見之後,仍欲裁穴而來,未知何如。上曰,吾意亦然,往還累次,則日字遷延,次第擧行之事,亦甚忙迫,仍爲裁穴,可也。維重曰,年極,亦問之,則方書,有葬父不忌年極之說矣。壽興曰,年極,則士夫家,亦例用無害云矣。上曰,裁穴極難,而此則穴場豐厚而長,裁穴尤難,必當十分詳審爲之,可也。維重曰,當如聖敎,仍爲裁穴,而前後左右,處處登見而後,可以定穴,一日之內,似不可爲也。上曰,裁穴之時,不可無老地師,潘好義,使之及裁穴時往參,可也。壽興曰,自前裁穴時,都廳·郞廳各一人出去,事體當然矣。上曰,差後一日出往,可也。維重曰,大臣,今雖出去,而無摠護之命,未知於事體,何如也。珩曰,外議皆以此大臣,兼摠護,爲當矣。壽興曰,左相之病,雖非一二日可差之症,而禮文,有以左相爲摠護之規,臣以右相,何敢兼此任乎?上曰,何日入英陵耶?壽興曰,明日當入矣,臣以無似,獨在相位,前頭大事,禮節間變通講定之事,必多,在外儒相,至誠招致,以定大事,何如?寧陵定用之時,宋時烈,別無擔當干豫之事,而今番書啓中,多有引咎之語,事有所不然矣,自上說破,別爲下諭似當矣。上曰,因水原事云爾。壽興曰,其時雖有寧陵者,豈有別意思乎?維重曰,近來史官不備,諸處實錄,久未曝灑,至於太白山,則不得曝灑,至於十年云,前頭曝灑之擧,在所不已,而史官,或在喪,或罷散,行公者,只有一人,似當有變通之道矣。壽興曰,左右史不備,誠爲苟簡,所當斯速新薦,而史局之規,初被末薦者,例爲主掌,故時任翰林,諉以非渠所主,而尙無新薦之擧云,初被末薦者,旣在喪中,勢難等待,且如此之時,自朝家分付新薦,亦有前例矣。上曰,勿爲等待,速令新薦,可也。壽興曰,禮曹郞官,淸選階梯,而近來全不擇人,人多言之矣。臣於昨日,有可問事,招致禮曹郞官,則佐郞李希楙,尋常言語,不能解結,且其爲人,亦甚不似,前頭多事之時,決不可仍置其職,請汰去。上曰,依爲之。珩曰,臣以看山事,出去,禁府議處照律公事,不可累日積滯矣。上曰,依前令次官擧行,可也。遂罷出。以上燼餘
引見時,右議政金壽興所啓,山陵之役,浮石最急,而鐵物容入之數,浩多,而日期迫催,勢難分定於外方,訓鍊都監御營廳所儲正鐵,爲先量入取用,何如?上曰,依爲之。訓局謄錄
上在昌德宮。停常參·經筵。
藥房提調張善瀓,右副承旨呂聖齊啓曰,其雨不雨,熇暑蒸鬱,伏未審此時,聖體調攝,若何,齒齦疼候,今已快愈否乎?臣等,憂慮未弛,敢來問安。答曰,知道。幾盡差減矣。
崔逸,以吏曹言啓曰,傳曰,摠護使旣遞之後,待其該曹取稟之擧,而尙今寂然,政院,不察如許之事耶?領·左相,旣皆遞職,摠護使,終無差出之期耶事,下敎矣。左議政,旣已遞職,摠護使,所當啓稟,而政事,在於明日,故大臣處置時,將爲竝稟矣。今承下敎,不勝惶恐,五禮儀,則摠護使,以左議政爲之矣,今則何以爲之?敢稟。傳曰,時無左議政,以右相差出,可也。
右議政書目,寧陵白虎外第一岡,再爲看審事。
沈梓啓曰,卽者右承旨吳斗寅上疏到院,而觀其疏辭,三歲女兒,方有拘忌之疾,親自救療,不敢出入近密之地云,元疏不得捧入,而合有變通之道,何以爲之?敢稟。傳曰,然則遞差。
吏曹,摠護使,右議政金壽興。以上朝報
有政。吏批,判書未差,參判洪處亮進,參議未差,左副承旨安縝進。
安縝啓曰,今日兵批,無政事之意,敢啓。傳曰,知道。
又啓曰,今日吏批政廳,只參判洪處亮參政,而卽有判書,除授之命,故卽爲出去,參議未差,他無開政之員,今日政事,何以爲之?敢稟。傳曰,判書出仕後,開政。
又啓曰,左議政李慶億,旣已遞職,吏批,無相當之窠,當爲啓稟送西,而今有判書出仕後開政之命,故不得送西云矣,敢啓。傳曰,知道。
以洪處亮爲吏曹判書。
呂聖齊,以吏曹言啓曰,本曹正郞尹深,再昨夜巡檢各司,行到奉常寺,以故不開門,笞其下人,則僉正李英馧,因此發怒,不爲行禮,揚臂直前,號呼詬罵,不但有駭瞻聆,傷損事體,莫此爲甚,李英馧汰去,何如?傳曰,允。
以忠淸道雨澤狀啓,備忘記,觀此狀啓,則本道五十餘邑中,只擧二十餘邑之報,而他皆不爲擧論曰,大都一樣,而又無追後啓聞之語,殊甚疎漏,忠淸監司南二星,推考。
呂聖齊,以戶曹言啓曰,本曹事務煩劇,郞廳六員,常兼數事,猶未能周旋,而正郞李立中,以兼春秋豫備,今方入直於闕內,故所掌歲幣,外方上來雜物,趁未捧上,致有稽滯之弊,正郞李立中,兼春秋豫備減下,使之專察本任,何如?傳曰,允。
呂聖齊啓曰,外方儒生,如有陳疏之事,則例爲上來親呈,而自監營上送,非常規也。卽見平安監司吳始壽狀啓,祥原儒生周東伯上疏,監封上送矣。應旨之疏,不可還爲下送,故不得不捧入,而非但有違常規,至於皮封,不書上前開坼,粘付處,又不書臣字,違格甚多,而矇然上送,難免不察之失,請平安監司吳始壽,推考。傳曰,允。
安縝啓曰,備邊司郞廳來言,今日賓廳坐起日次,而以大臣看山事,出去,不得開坐云矣。傳曰,知道。以上燼餘
上在昌德宮。停常參·經筵。
下直,肅川縣監李日井。
平安監司書目,去五月十八日淸北各邑雨澤,或至犂鋤,或僅浥塵,二十三日四日,淸南北雨澤或洽旱田,或不過濕土,二十三日成川·慈山·殷山·義州等邑,雹災孔慘,民事可慮事。
禁府,申樂,坡州·馬山驛徒二年半,曺無敵,靈巖郡流三千里,李集成,果川良才驛,成後周,楊州迎曙驛,各徒一年半,定配。啓。
沈梓啓曰,卽伏見高城郡守洪宇遠,漏負推考照律啓下公事,則宇遠緘答內,本郡漏報本監十四負四束,則當在勿論之中,敬差官之又加三負一束,實未知其由云。臣極以爲訝,取見敬差官元啓本及別單,則佃夫漏負捧招元數,果是十四負四束,別單,亦以十四負四束載錄,而私奴允福田三負一束,疊書於郡守洪宇遠捧招中,此是啓聞時,誤爲加書之致,難免不察之失,當該敬差官,請推考。仍念十五負以下勿論,旣有成命,則高城佃夫等,應在勿論之中,該邑漏負贖木,依他蕩滌,洪宇遠推考,亦當置之,敢稟。傳曰,依此爲之。
假注書李墪。
前吏曹參判洪處亮上疏。大槪,新授職名冢宰之任,亟賜鐫改,竝與資級而改正,以重名器,以安微分,不勝幸甚云云。答曰,省疏具悉卿懇。卿才允合擢用,何必控辭?卿其勿辭,從速察職。以上朝報及燼餘
上在昌德宮。停常參·經筵。
藥房啓曰,伏未審日間,聖體調攝,若何?齒齦患候,比前益有差減乎?臣等憂慮,敢來問安。答曰,知道。與再昨無異矣。
江華留守書目,前月二十七日本府松亭面雷雨驟至,野中立在巖,震擊破碎,西寺洞居校生金昌立,柹木擊碎緣由事。
黃海監司書目,延安,黑虫傷穀,遂安等六邑,雨雹緣由事。
呂聖齊啓曰,政曹,無他堂上,大臣遞職之後,尙未置處,已極未安,承旨臺諫守令,亦多有闕,而差出無期,吏曹判書洪處亮,疏批旣下,卽爲牌招肅拜,使之開政,何如?傳曰,允。
呂聖齊啓曰,昨以原襄道高城郡佃夫等災傷漏負贖木,蕩滌事,本院啓稟蒙允之後,戶·刑曹郞廳,申時發牌,再三催促,而日已昏黑,皆不入來,人定時,戶曹郞廳,則始爲來到於闕門之外,刑曹郞廳,則終無形影,近來各司官員怠慢自便之習,誠極可駭,若此不已,將無以號令各司,請戶曹·刑曹當該郞廳,竝從重推考。傳曰,事極可駭,竝先罷後推。
罷推現告,戶曹佐郞廉振名,刑曹佐郞吳始益。
咸悅幼學崔東㠍上疏。大槪,民瘼等事。入啓。
執義李奎齡啓曰,臣於本府開坐之日,見高城郡守洪宇遠緘答,則本郡漏負,只十四負四束云,故同僚之意,欲爲啓稟後照律,而臣以爲推考傳旨中,旣以十七負啓下,宇遠,初雖抗拒,終爲遲晩,則在本府之道,所當依傳旨照勘而已,不可以緘答自明之辭,有所啓稟,遂與同僚相議,擬律以入矣。昨觀政院之啓,臣不勝瞿然之至,元啓本與別單,臣雖不得見,而十五負以下,應在勿論之中,則初不啓稟,徑先照勘之失,專在臣身,且臣重得暑感,吐泄兼發,呈單請急,見阻喉司,委頓床席,一味惶縮,竢病小間,今始來避,所失尤大,不可一刻仍冒,請命遞斥臣職。答曰,勿辭。退待物論。
掌令任相元,持平朴泰尙啓曰,臣等,頃日開坐,以高城郡守洪宇遠推考緘答,相議照律,觀其緘辭,則漏田之數,未滿十五負,應在勿論之中,臣等之意,初欲措辭啓稟,更加覈處,而但念照律之規,旣已遲晩,則只據傳旨,勘罪啓達,自是當然,故循例照入矣。昨見政院之啓,不覺瞿然之至,敬差官之啓本,旣已差誤,洪宇遠之緘辭,不啻明白,其在事體,決不可泛然照勘,而臣等,只守常套,不能陳稟,處事矇矓之失,至此著矣。何敢一刻仍冒臺席乎?請命遞斥臣等之職。答曰,勿辭,退待物論。
前吏曹參判洪處亮上疏。大槪,召牌之下,未得祗赴,惶恐悶蹙,只竢嚴譴,乞削臣所授銓長之任,仍治臣違慢之罪,幸甚云云。答曰,省疏具悉卿懇。已諭予意矣,卿其勿辭,從速察職。以上燼餘及朝報
上在昌德宮。停常參·經筵。
領中樞府事鄭太和箚子。大槪,更陳病狀,兼帶諸任,竝乞遞免事。
禮曹,行司直鄭斗卿卒逝。啓。
李奎齡啓曰,吏曹判書洪處亮,再疏,批答已下,而今日亦不出肅,大臣置處,政事漸至遲延,事甚未安,更爲牌招,使之開政,何如?傳曰,允。
原襄監司書目,襄陽府使李球,病重罷黜事。
慶尙監司書目,去五月二十日雨澤,道內亦不均霑,淸道等二十邑外,其餘各邑段,不得移秧,前頭民事,極爲渴悶事。
禁府啓目粘連,啓下云云。尹邦憲招內,其父果畜一妾,公州人許燮,稱以其婢,起訟欲奪,其兄萬憲,擊錚得決,同居一家云,而萬封之招,亦不明言,撲殺之說,似不近理,萬封處,更推稟處,何如?啓依允。
掌令金粹五啓曰,執義李奎齡,掌令任相元,持平朴泰尙,竝引嫌而退。措辭竝見上照勘之際,只據傳旨,自是常規,不爲啓稟,意亦有在,別無所失,不可以此輕遞多官。請執義李奎齡,掌令任相元,持平朴泰尙,竝命出仕。答曰,依啓。
待敎睦昌明上疏。大槪,如臣疲劣,冒居史局,流來古規,至臣盡壞,決不可抗顔仍在,乞削臣職,以存史局體例事。
藥房啓曰,卽伏聞醫官所傳之言,大王大妃,午間有嘔吐霍亂之候,臣等,不勝驚慮之至,卽與諸御醫商議,則皆以爲藿香正氣散,加香薷便香附各二錢,黃連麩炒·羗活各一錢,本方白朮,代蒼朮,連進宜當云,此藥二貼,卽爲劑入,而且自上調攝之中,又有侍疾之憂,臣等,尤切悶慮,敢來問安。答曰,知道。
大王大妃殿,藥房·政院·玉堂問安。答曰,知道。
大殿,政院·王堂問安。答曰,知道。
藥房口傳啓曰,大王大妃霍亂之候,時未差減,臣率醫官,今日爲始,直宿之意,敢啓。答曰,知道。
大殿·大王大妃殿,二品以上·六曹問安。答曰,知道。大殿·大王大妃殿,藥房夕問安。答曰,知道。
呂聖齊啓曰,下番翰林睦昌明,以體例間事,呈疏之後,卽爲出去,臣以史局重地,不可輕出之意,送言,則答以史局舊規,不可壞了,雖被罪罰,疏批未下之前,決難還入,累次催促,無意入來,勢將闕直,事甚未便,睦昌明,請推考,卽爲牌招入直,何如?傳曰,允。以上朝報
待敎睦昌明疏曰,伏以頃於筵中,大臣,以史局苟簡,啓達變通,臣所當陳其曲折,而職在秉筆,不敢出次猥瀆,悶默而退矣。槪史局,旣有被薦之人,而未經取才,則不敢更薦他人,自是古規也。說書尹趾完,曾被史薦,而拘於相臣相避,久未取才,今則旣無相避,自當應講,故臣常援例催督矣。今日政,備擬正言之望,至受恩點,臣切未曉銓曹之意也,史局被薦之後,不許他蹊之徑出,已爲朝家定奪,則今此銓曹之許出六品,抑何故也?臣雖疲軟,職則史官也,何可默無一語,使流來古規,至臣盡壞,而抗顔冒居,坐受譏侮乎?伏乞聖明,亟削臣職,以存史局體例,不勝幸甚云。答曰,省疏具悉。爾其勿辭察職。仍傳曰,下該曹。
吏曹啓目粘連啓下,觀此待敎睦昌明上疏,則說書尹趾完,曾被史薦,而拘於相臣相避,久未取才,今則旣無相避,自當應講,故援例催督矣,今日政,陞拜正言,以未曉銓曹之意,爲言,從前被薦於史局而未應講者,或有由他逕陞出六品之時,而尹趾完之出身,已至十二年之久,一向局置於參下,亦欠妥當,故因襲前規,備擬於六品之望矣,睦昌明陳疏之後,得聞癸巳年因本館啓辭,史薦被抄之人,未經史職之前,勿許他逕徑出,已有定奪之事,而臣曹,未及覺察,至於擬望受點,不勝惶恐。但尹趾完所授之職,與庶官有異,曾有仍授之例,而係是諫職,臣曹不敢擅便,上裁,何如?啓。依癸巳定奪施行。
有政。吏批,判書洪處亮進,參判·參議未差。吏批啓曰,本曹參判·參議,今當差出,而擬望之人,乏少,外任及承旨竝擬,何如?傳曰,允。又啓曰,左議政李慶億,旣已遞職,今當置處,而本曹無相當之窠,依近例送西之意,敢啓。傳曰,知道。兵批啓曰,左議政李慶億,送西事啓下矣,領中樞一員,判中樞二員,大臣俱已見差,知中樞下批之意,敢啓。傳曰,知道。
吏批,以鄭榏爲都承旨,安縝爲右承旨,呂聖齊爲左副承旨,崔逸爲右副承旨,李奎齡爲同副承旨,金錫胄爲獻納,尹趾完·朴相馨爲正言,趙爾翰爲禮曹佐郞,李東相爲鐵原府使,李奎徵爲公山判官,吳命說爲奉常僉正,姜栢年爲吏曹參判,金益炅爲吏曹參議,李柙爲副應敎,尹壽益爲戶曹佐郞,尹梅爲刑曹佐郞,鄭世輔爲襄陽府使,李濡爲兵曹佐郞,安堅爲貞陵參奉,安後相爲光陵參奉,趙持正爲齊陵參奉,申晸爲大司諫,金石堅爲利仁察訪,趙爾炳爲海運判官,李尙眞爲右參贊。
兵批,判書金萬基進,參判鄭榏病,參議金禹錫病,參知李世翊進。以權說·鄭昌□爲司果,姜沇爲曹司衛將,金元瑋爲所江僉使,尹雄爲龜城僉使,鄭東燁爲文兼,李慶億爲行知中樞府事,李墪爲副司正,尹衡聖爲副司直,李尙眞爲知事,李元禎爲同知,吳斗寅爲護軍,李時挺爲副護軍,李濡·徐文尙爲副司果,李斗芳·秦邦彦等,以捕賊,爲副護軍。以上燼餘
上在昌德宮。停常參·經筵。
大王大妃殿,藥房·政院·玉堂·二品以上·六曹問安。答曰,知道。勿爲問安。
大殿,政院·玉堂·二品以上·六曹問安。答曰,知道。
藥房啓曰,伏未審夜來,上殿氣候,若何,湯藥進御之後,益有快愈之效乎?自上調攝之中,侍疾憂惶,不瑕有添傷之患乎?臣等,終宵憂慮,敢此問安。答曰,知道。大王大妃殿,症候,夜來寢睡,雖未得安穩,而氣候比昨安寧矣。
掌令任相元,持平朴泰尙啓曰,兵曹參知李世翊,立朝以來,素無可取之實,屢典邊州,多有不謹之誚,躐登高官,驟居淸要,物情駭然,嗤點未已,纔遞銀臺,旋授是職,揆以政體,已極乖當,而世翊,又耐彈冒出,晏然行公,其不識羞恥事,可謂甚矣。此而仍存,則名器輕,而廉隅壞,其弊有不可勝救矣。請兵曹參知李世翊遞差。答曰,不允。
右議政書目,弘濟洞裁穴封標緣由事。
全羅監司書目,長城還設舊基事,及務安縣監康邃學,病重罷黜事,及昌平·光州五月卄一日大雨,人物六名渰死,及道內各邑,五月卄一日始雨,或注或灑,或多或少,不得均一,古阜等卄四邑段,勿論畓庫高下,無不周洽,南原·星州·務安有水根處,移秧,無水根處,不得移秧,民事渴悶事。
原襄監司書目,旌善,五月卄二日雨雹交下,各穀損傷事。
傳曰,右議政以下看山諸臣,引見。
溫陽居前司果方履吉上疏。大槪,求言之下,敢忘僭越,猥陳民弊事。
傳曰,藥房提調罷出,只令醫官直宿。
吏曹,遷陵都監堂上趙珩·閔維重·金徽,郞廳,李有相·洪柱國·閔黯·姜碩昌·柳以承·韓伯箕·愼景尹·兪枋,山陵都監郞廳,任允錫改差,代鄭東卨,吳始益罷職,代權順善。
吏曹啓曰,臺諫有闕,政事,取稟。以上朝報
有政。吏批,判書洪處亮進,參判姜栢年,參議金益炅未肅拜。兵批,判書金萬基進,參判未差,參議金禹錫,參知李世翊進。
吏批,以李弘淵爲京畿監司,金徽爲兵曹參判,徐文尙爲兵曹正郞,孟胄瑞爲戶曹參議,崔日隆爲禮曹正郞,吳命說爲扶安縣監。刑曹正郞元振擇,兼春秋減下。兵批,以洪處厚爲副護軍,鄭東卨爲副司果。
傳曰,明惠公主發靷時,水口門四更一點開門後,還閉事,分付該曹。
摠護使右議政臣金壽興,禮曹判書趙珩,山陵都監提調刑曹判書閔熙,工曹判書李正英,戶曹判書閔維重,禮曹參判李殷相,觀象監提調戶曹參判金宇亨,禮曹參議李嵇啓曰,英陵·弘濟洞子坐午向之岡,今年當用,吉月日及遷陵吉日,令諸地官,商確推擇,則破舊陵,九月二十九日,新陵下玄宮,十月初七日爲吉云,此外各項吉日,竝爲別單書啓之意,敢啓。傳曰,知道。
上御熙政堂。右議政金壽興,禮曹判書趙珩,刑曹判書閔熙,戶曹判書閔維重,承旨李奎齡,假注書李塾,記注官吳得天,記事官睦昌明入侍。金壽興曰,日氣蒸鬱,調攝之候,何如?上曰,無大段矣。壽興曰,小臣還來後,始聞大王大妃殿,有霍亂之候,不勝驚慮,未知今則何如?上曰,霍亂之候,則旣得差歇,而氣候,時未全安矣。壽興曰,連日雖雨,而未得快洽,臣等,昨自英陵還時,始雨,似有大雨之徵,而所經之路,或雨或不雨,還京聞之,則昨夕大雨云,而廣州·慶安近處,元不霑灑,一日間雨暘不均矣。上曰,觀外方狀啓,全羅·慶尙道,則頗有得雨處,已得移秧者,各卄餘邑矣。壽興曰,今此山陵,臣所初見,未諳方術,雖不知其如何,而裁穴時,去其障蔽樹木而見之,則形勢最奇矣。上曰,前面控抱耶?壽興曰,陰砂,出自靑龍,連接於白虎,關鎖穴前,案山,則自英陵而來,作一字文星,自北城山,又有一山,如三字形,爲外案,豈有一點風可入之處乎?雖以凡眼見之,尤奇矣。上曰,其穴廣云,裁穴似難,何以爲之耶?維重曰,審其廣狹厚薄緩急,再三詳量,衆論歸一,然後裁定矣。壽興曰,補土處,當尺量上達,而此穴,則補土處,不至大段,故不及書啓中,而還來後上達耳。維重曰,所謂補土處,只就其地形,差傾處,暫爲塡補而已。上曰,日月已擇耶?壽興曰,裁穴後試議于諸地官,則破舊陵,九月二十九日,新陵下玄宮,十月初七日爲吉云,破舊陵與下玄宮,其間日似迫,而恐有不及之患矣。上曰,此外無他吉日耶?維重曰,破舊陵吉日,八月有之,而太遠,恐有未安矣。壽興曰,禮曹堂上及山陵都監堂上·觀象監提調,牌招,今日內會議擇吉,何如?上曰,今日竝牌招推擇,可也。壽興曰,今此山陵之役,出於不意,以事體言之,則當爲通各道應行之役,而卽今形勢,決難役民,依穆陵遷陵時例,除出各衙門米布,給價募軍赴役似當,庚戌以後各衙門所儲,雖已匱竭,戶·兵曹及賑恤廳·常平廳·司僕寺,遺儲銀布米石,參酌取來,以爲募軍之地,何如?上曰,依爲之。壽興曰,山陵之役,浮石所,鐵物容入之數,浩多,日期迫促,勢難分定於外方,訓鍊都監·御營廳所儲正鐵,爲先量入取用,何如?上曰,依爲之。維重曰,大役當前,辛亥年裁減物件,今年有復舊者,限山陵畢役前,還爲裁減,似當,退出後,別單書入矣。上曰,知道。壽興曰,閔維重,以繕工提調,例兼山陵都監堂上,而遷陵都監所入物力,專出於戶曹,戶判,不可不句管,遷陵都監堂上,以維重差下,兼察兩都監之事,似當矣。上曰,兼差,可也。壽興曰,山陵之役,京畿監司,多有奔走策應之事,而監司洪處厚,年過七十,似難堪任,今姑改差,其代,從速差出,何如?上曰,改差。今日內,開政差出,可也。上曰,有金振發稱名者,上疏,往十里近處,有山陵可合處云,未知指何處,而渠亦識地理者耶?壽興曰,聞金振發者,果是地官,而雖不識文字,頗習於踏山云,或是以僧還俗之人耳。往十里近處,果有國葬置簿處,而臣等,往來見之,則穴井平漫,似無氣矣。上曰,此是已亥年金克萬所贊處耶?壽興曰,雖不知的是其處,而似不出其處耳。上曰,自都監招問,似可矣。遂罷出。以上燼餘
上在昌德宮。停常參·經筵。
藥房啓曰,今日公主發靷,已過,伏想傷痛必倍,伏未審聖體,調攝,若何,大王大妃殿,霍亂之候,漸向平復否乎?臣等,不勝憂慮,敢來問安。答曰,知道。大王大妃殿氣候,夜來寢睡安寧矣。
都承旨鄭榏上疏。大槪,新授職名,決不敢承當,懇乞亟賜鐫改,以重名器,以安微分事。
明惠公主發靷後,大王大妃殿·王大妃殿·大殿·中殿·世子宮,政院·玉堂·二品以上·六曹問安。答曰,知道。大王大妃殿·王大妃殿·大殿·中殿·世子宮,藥房問安。答曰,知道。
平安監司書目,成川·孟山·泰川等邑,五月卄三日,暴雨沙汰,人命壓死,至於六名,雹災孔慘,鷄雀致斃,田疇如洗,無望西成事。
京畿監司書目,廣州等官,本月初一日及初四日灑雨浥塵,農事形止事。
京畿監司李弘淵上疏。大槪,無似疎慵之臣,忝閫諸道,已試蔑效,而卒當重任,終必僨事,伏乞回授可堪之人,俾無公私之患,千萬幸甚。答曰,省疏具悉。卿雖年老,筋力尙强,何用辭爲?卿其勿辭,從速察職。
傳曰,政事,明日爲之。以上朝報
上在昌德宮。停常參·經筵。
藥房啓曰,伏未審夜來,聖體調攝,若何,大王大妃殿氣候,一樣安寧否乎?臣等,不任區區憂慮,敢來問安。答曰,知道。大王大妃殿氣候安寧,今後,勿爲逐日問安。
執義李柙啓曰,本府,以兵曹參知李世翊遞差事,今方論啓,同僚皆引入,臣當連啓,而臣之愚見,有不可苟同者,不得不自列焉。世翊,被彈承宣之職屬耳,旋除騎省,未能力辭必遞,終至行公,律之以去就之義,難免其失於自處,相規之論,蓋出於礪廉隅飭名節,夫誰曰不可,第於其彈文,有曰素無可取之實,多有不謹之誚,而雖其人,殊無謹飭之行,然剛明善治之稱,則稔聞之矣,不謹之謗,曾未有聞。今若諉以已發之論,謄進前草,則非臣本意,當同僚引入之時,未與消詳,任自刪改,則有乖臺體,臣於是,意見如此,則其不可苟冒也,明矣,請命遞斥臣職。答曰,勿辭。退待物論。
禮曹,山陵擇日始役,七月十八日卯時,斬草破土,七月二十九日未時,祀后土告陵,同日曉頭行,作甕家,八月十七日巳時,開金井,八月二十七日申時,下外梓宮,穿壙畢役後隨時,下玄宮,十月初七日巳時,缺陵擇日,告后土缺月二十九日曉頭行,先告事由祭,同日曉頭行,作瓮家,九月初十日卯時,破舊陵,九月二十九日巳時,自舊陵發靷,隨時推擇。啓。
右議政金壽興箚子。大槪,亟卜賢德,回授摠護之任事。入啓。
持平朴泰尙啓曰,臣自數日來,病暑猝劇,廢食委頓,不敢擧頭,冒尋此單,見阻喉司,情勢悶蹙,不知所出矣。卽見執義李柙所啓之辭,不覺瞿然之至,臣之論李世翊者,以其名位素輕,不合置之於淸要之職也。果使如柙所論,實有可取,則何可只以其不能力辭,而至於再效也哉?大抵世翊之見用於當世者,卽以能吏發遷,而臣嘗病夫今所謂能吏者,廉謹律己之人,絶少,掊克善事之輩,居多,以臣所聞,世翊前後所歷,率是雄邑,素蔑廉稱,頗多人言,驟居淸班,物情駭然,而彈墨未乾,抗顔復出,則其苟且患失,亦已甚矣。玆與同僚相議論啓,不料柙之分疏,至於此也。雖然人各有所聞,亦各有所見,臣何必自以爲是,而務爲角勝哉?使已論啓之事,緣臣病入,未及連啓,徑起鬧端,揆以臺體,決不可一刻晏然,請命遞斥臣職。答曰,勿辭。退待物論。
答吏曹參判姜栢年辭職疏曰,省卿前後疏辭,憂愛戒誨之意,溢於辭表,深用感歎,可不書紳而服膺焉,至於本職,何用控辭?卿其勿辭,從速察職。
答左尹權堣辭職疏曰,省疏具悉。本職,當勉副焉。以上朝報
有政。吏批,以李英甲爲禮曹正郞,安崟爲監察,柳命才爲安山郡守,李世茂爲泰陵參奉,宋昌爲司成,鄭道成爲正言,方泰重爲南部參奉,金徽爲兼同知義禁府事,崔俊衡爲奉常僉正,李舜元爲兼春秋,益平尉洪得箕,東平尉鄭載崙,在喪終制。兵批,無
禮曹啓曰,以禮曹,延豐官婢,玉今投屬惠民署事啓目,傳曰,備局回啓,旣曰嚴査實狀云,則今此啓目,殊甚矇朧,使之改入事,傳敎矣。臣等,當初不能致察,有此下敎,不勝惶恐,醫女玉今入屬辭緣,他無査得之路,本署敎授處推問,則所招如此,故啓目中,具由改入之意,敢啓。傳曰,知道。禮曹謄錄
政院啓曰,醫女玉今,還本役,禮曹啓目,判付處不爲踏印,難免不察之失,請禮曹堂上郞廳,推考,臣亦初未覺察,矇然入啓,不勝惶恐待罪。傳曰,知道。勿待罪。禮曹謄錄
長生殿郞廳,以提調意啓曰,外梓宮合木,今方始役,而在前無官員直宿之規,己亥年以院相啓辭,自着漆時,始有直宿之事矣。始役之後,揆以事體,似當有直宿之事,自今日限奉詣山陵間,郞廳一員,輪回直宿,何如?傳曰,允。寧陵遷陵儀軌
上在昌德宮。停常參·經筵。
歸厚別提金碇,卒明惠公主禮葬後入來。
答領中樞府事鄭太和箚曰,省箚具悉卿懇。已諭予意矣,卿其安心,勿爲固辭。
答右議政金壽興箚曰,省箚具悉卿懇。已諭於登對之時矣,卿何辭爲?卿其安心勿辭焉。
大司諫申晸辭職上疏。入啓。
答行判中樞府事許積疏曰,省疏具悉卿懇。已諭予意於前疏之批矣,復何多誥?至於奉審事,已有處分,何用竢罪?卿之去國,今已周年矣,退處田野,一向固辭,無意上來,是豈望於卿者哉?宜體至意,安心勿辭,從速上來,以副予意。仍傳曰,遣史官傳諭。
掌令任相元啓曰,臣昨見執義李柙避辭,其爲李世翊,費辭頗繁,持議甚恕,臣切愧論人之太深也。但世翊,累典雄邑,頗得善事之名,殊欠謹潔,及授本職,又招耐彈之誚,有傷廉隅,臣等所論,蓋爲此也,過此以往,其有可取,臣實未知也。臣家不淨,出宿他處,今始來避,所失尤大,請命遞斥臣職。答曰,勿辭,退待物論。
掌令金粹五啓曰,本府,以兵曹參知李世翊請遞事,論啓,而臣重患暑痢,在呈告中,不得與知矣。今者同僚,皆爲避嫌,臣當處置,而臣於此論,有難苟同者,李世翊平日行己,雖不詳知,歷典州郡,前後非一,而到處聲績,表表著稱,臺啓所謂不謹之誚,臣未之聞也。己所未聞,而强從人言,勒加於人,臣不爲此也。且世翊被論之後,辭遞承宣,及拜騎省,累日引入,辭不獲免,迺始行公,其所自處,若謂之涉於率爾,則可也,未見其大失廉隅,而必加峻斥,不遺餘力,臣亦未知其恰當於相規之意,臣之意見,旣有所不能苟同者,又何敢連啓處置乎?竢病少間,今始自列,所失尤大,不可一刻仍冒,請命遞斥臣職。答曰,勿辭,退待物論。以上朝報
禮曹郞廳,以摠護使意啓曰,外梓宮着漆,一日爲急,故合木吉日,令日官推擇,則今月十三日,爲吉云,以此日擧行之意,分付該掌,何如?傳曰,允。禮曹謄錄
上在昌德宮。停常參·經筵。
下直,鍾城府使李晶,所江僉使金元緯。
藥房啓曰,好雨成霖,日氣陰濕,伏未審聖體,調攝,若何?臣等,區區憂慮,敢來問安。答曰,知道。與再昨無異矣。
傳曰,前府使李鏶·尹昌亨·鄭華齊·權淑·朴以樟·黃震文·申伉·朴贄·洪錫箕·權順昌·許遂·鄭韺·兪㻛·洪錫龜,承旨鄭鑰,副奉事李聃命,判書鄭知和,參知崔寬,左議政金壽恒,判官李溟翼·金世行·南訪·尹爾霖·金應聲·成熙胄·金槼,縣監趙廷璜·金汝南·具文奎·李熙采·韓泰東·李行敏·沈橒·金振漢·沈柟·金必振·朴以文,博士金始重,權知副正字李善源·兪命鼎·金斗明·林泳,直講朴守玄·金炫文,奉敎尹致績,監司李之翼,縣令尹彬·朴泰長·金學培·李集成·尹得中·黃道平·李壽翼·李允傅·任映·申鍵·閔鳴九·李柔,郞善君俁,烏城令炯淵,錦綾副守惟堅,錦洲副守惟亨,濟林副守克胤,蓬川令炯佑,石陵副令以順,長溪副令藎胤,綾川監仁憲,內侍申潭,副司猛閔應愼,水使閔震益·閔暹,護軍成孝曾·朴就文,司正張成弼,僉使崔亨運·朴奎·柳星緯·李昌彧·金靖漢,內乘姜□□,副司勇兪命鼎·林泳·李萬封,哨官宋克緯,部將李興完·李英萬,權管吳義吉·鄭世益·金信健,牧使金壽一·蘇斗山·金雲長·元萬春,郡守尹搏,參奉姜瑞璜·邊海逸,直長權瑍,著作姜錫圭·鄭徵,都事魚震說·李悅·柳譚厚,別提趙錫錄,別檢許堣等,敍用。前府使成後卨,察訪金應聲,縣監鄭文翰·金命說·申纘·蔡時龜·李長英·李斗光·安漢銈,郡守閔鳴九·李道一·李克和,牧使尹堦,判書南龍翼,左議政金壽恒,都事韓洸,典籍鄭來慶,主簿宋胤吉,判官李,學錄金時鉉,內侍尹完,僉使盧頊,軍官李芳,萬戶張文珝·禹之度,監官閔榮吉等,職牒還給。前牧使蘇斗山·李葆,府使李必馨,兵使李益亨等,降資還授,去壬子年春夏秋冬等褒貶居中居下,竝勿論事,下吏·兵曹。
黃海監司書目,今月初五日大雨水,付種及乾付種處,無不周洽事。
忠淸監司書目,臣身病漸重,辭職上疏上送事。
假注書金元燮出使,代李華鎭。
刑曹啓曰,本曹正郞元振澤,以其母病,受由下鄕,不卽回還,多事之時,不可等待,元振澤,姑爲改差,後政差出,何如?傳曰,允。
答吏曹參議金益炅辭職疏曰,省疏具悉。爾其勿辭,從速察職。
玉堂箚子。大槪,請執義李柙出仕,持平朴泰尙,掌令任相元·金粹五竝命遞差。答曰,依啓。
執義李柙啓曰,臣於李世翊事,意見不同,且不欲隨人俯仰,不得不引避矣。得見朴泰尙·任相元等避辭,則一則曰,爲之分疏,一則曰,費辭頗繁,持論甚恕,顯加譏斥,臣切訝焉。凡臺閣之任,所聞或異,所見或左,則各自陳列,以竢公議,例也,何嘗有以一言不合,而便加侵詆者乎?噫,論人之道,貴在詳審,不謹之名,乃士夫難洗之累,如非備諳實狀,而豈容輕加於人哉?旣無所聞見,又未與商確,而惟掇拾其餘論,屈意苟同,臣雖疲劣,決不可爲也,是非,自有公論,臣不敢呶呶爭辨,有若相較者然,而旣被其侵斥,不可晏然仍冒,請命遞斥臣職。答曰,勿辭。退待物論。
平安監司書目,今月初六日始雨,初九日大雨如注,雖未知遍及於道內,而極爲多幸事。以上朝報
遷陵都監郞廳,以摠護使意啓曰,穆陵遷陵時,哀冊諡冊,以前排仍用一款,雖不現出於日記中,而或傳仍用前排云。且見其文字,則無必改之措語,今番似當仍用。至於誌石,則穆陵遷陵時,當初製述,旣已作故,又命他人改撰以用,而己亥年誌文,卽今行判中樞府事宋時烈所撰也,或以爲元文,添入遷陵曲折於末端爲宜,或以爲別爲追記,刻於他石,與前所刻,竝用云,而別刻他石,似涉不便,依榻前下敎,急速別遣禮曹郞官,問議於行判中樞府事宋時烈後,稟處,何如?傳曰,允。禮曹謄錄
上在昌德宮。停常參·經筵。
下直,濟州判官李雲林。
都承旨鄭榏上疏。大槪,不避瀆擾之誅,更申肝膈之懇,伏乞亟賜鐫改事。入啓。
吏曹啓曰,臺諫有闕,政事,取稟。
內醫院官員,以提調意啓曰,本院今春夏等褒貶,都提調金壽興,服制未盡,限內不得磨勘等第之意,敢啓。傳曰,知道。
山陵都監郞廳,以摠護使意啓曰,都監啓下郞廳兵曹正郞趙根,以單郞廳移差,其代,以前司直柳尙運差下,付軍職,使之察任,何如?傳曰,允。
遷陵都監監造官,趙昌漢·李光夏·睦昌遇·許壕·李九成·吳始謙·趙景望。山陵都監監造官,徐後遠·沈璛·閔毅重·尹謐·李時欽·孟萬始·申應徵·張。
咸鏡監司書目,道內癘疫,方痛八十二名,向差四百六十二名,死亡八十七名事,及洪原居金泰海及馬匹等震死事,及五月望後,咸興各邑雨澤形止,及吉州以北,無雨澤而六鎭尤甚旱乾事,及前北靑判官李循先,欺瞞上司,規外加賦之罪,令該曹處置事。
傳曰,政事,當日爲之。
政院啓曰,當日爲政事命下矣,吏曹判書洪處亮服制,參判姜栢年,參議金益炅,竝牌招肅拜,使之開政,何如?傳曰,允。
傳曰,大臣·備局堂上引見,山陵都監堂上,遷陵都監堂上,水原府使,亦爲入侍。
南原府使兪櫶改差,其代,當日政差出事,榻前定奪。
有政。以兪㻛爲南原府使,尹瑨爲持平,尹衡聖爲掌令,李元禎爲刑曹參判,閔點爲工曹參判,成虎徵爲掌令,李舜元爲刑曹正郞,承文博士單權瑍,著作單姜錫圭,副正字李善源·兪命鼎,前牧使蘇斗山·李葆,前府使李必馨,今加通政,承傳。
兵批。無
引見時,右議政金壽興所啓,南原府使,各別擇差事,曾已定奪,而新除授府使兪櫶,爲人頗爲着實,而剛果不足,似難嚴戢土豪,殊非朝家別爲擇送之意,改差,何如?上曰,改差。今日政,擇差,可也。又所啓,左右史不備,變通新薦事,曾已定奪矣,前日被薦人前說書尹趾完,陞出六品,還爲改正之後,卽爲下鄕云,姑先推考,使之從速上來,應講,何如?上曰,爲先推考,催促上來,可也。戶曹判書閔維重啓曰,在前守令解由時,奴婢身貢三同未納者,越二等,六同未納者,越三等,此外未捧雖多,別無加等之事,而未滿三同,則雖全未捧,不爲越等矣。庚戌年權大運,爲判書時,榻前啓稟改定式,往年未收,則分數內,三分之一未捧者,越一等,三分之二未捧者,越二等,全未捧者,越三等,等內,則十分之一未捧,越四等,十分之二未捧,越五等,十分之三未捧,越七等,而只定分數,不言同數匹數,假如元數十匹內,有所未收,則可以區別一二三分,次次越等,而九匹以下,則旣未滿十分,勢難區別,分數於其間,且元數未滿十匹,或二十匹,而全未收者,論以越七等之罰,似爲過重,何以處之?上曰,分數,則依前定奪爲之,而全未收,則自一同以下,雖一匹,皆以越五等,改定式施行。正言鄭道成所啓,請持平趙昌期遞差。措辭同上上曰,不允。請行司直丁昌燾,還收加資之命。措語同上上曰,不必堅執,勿煩。新除授獻納金錫胄,時在京畿楊根地,請斯速乘馹上來事,下諭。上曰,依啓。又所啓,引嫌而退,初旣分疏,已涉苟且,至於再避,難免瀆擾,請執義李柙,遞差。上曰,依啓。
右議政金壽興所啓,頃以江都所納,結城大同米色麤事,該邑守令,旣已推考矣。今聞連山·尼山所納之米,色品又爲麤劣,而其中連山米,則至於米租相雜云,事甚可駭,兩邑守令,竝推考,何如?上曰,依爲之。戶曹判書閔維重所啓,近日以左右史不備之故,戶·刑曹郞廳兼帶春秋之人,除本司,入直於史館,數數草記頉下,亦涉煩瀆,兼春秋中,工曹佐郞李仁遇,年老多病,不得入侍,而該曹,不得無端改差云,李仁遇兼春秋,似當有變通之道矣。上曰,改差。又所啓,繕工監營繕書員·使令·庫直朔布,兵曹旣已裁減,不爲上下,而卽今大小營繕,雖姑停止,其中緊重之處,不得不連續修繕,書員輩朔布,兵曹,若不得上下,則似當自戶曹題給,而此非應行之例,何以爲之?上曰,雖非常例,限明年自戶曹姑爲題給。以上朝報
都摠府啓曰,都摠管檜原君,宗親府褒貶坐起進去晝仕,請出標信。傳曰,知道。都摠府謄錄
引見時,右議政金壽興所啓,義州毛物犯禁人金雨善,令本道依例定罪,則當用杖一百徒三年之律云,而卽玉江全家罪人也,全家罪人,不可徒配,似當仍配於玉江矣。上曰,各別決杖一百後,仍配,可也。又所啓,頃以江都所納,結城大同米色麤事,該邑守令,旣已推考矣。今聞尼山·連山所納之米,色品又爲麤劣,而其中連山米,則至於米租相雜云,事甚可駭,兩邑守令,竝推考,何如?上曰,依爲之。又所啓以下,至依爲之,疊錄兵曹判書金萬基所啓,本曹形勢,十分憫迫,山陵大役,當前,而工匠價布,無路繼給,備邊司次知平安兵營留儲木二百同,取來,以爲推移補用之地,何如?上曰,依爲之。備局謄錄
水原府使金益勳所啓,本府軍器,今將修補,而其中箭竹,最爲難得,備邊司及訓局所儲,取用,何如?判尹柳赫然曰,都監所儲,不可分給,軍器寺所儲,量其所用,出給似當。上曰,備邊司軍器寺所儲箭竹,量宜題給,可也。備局謄錄
上在昌德宮。停常參·經筵。
下直,慶尙都事安後泰。
修撰李堂揆辭職上疏。入啓。
大王大妃殿·王大妃殿·中殿·東宮·嬪宮,藥房問安。答曰,知道。藥房啓曰,昨日引接臣僚,酬酢頗久,伏未審夜間,聖體調攝,若何?臣等,區區憂慮,敢來問安。答曰,知道。別無他症矣。
春秋館及藝文館郞廳,各以其堂上意啓曰,今春夏等褒貶,當爲等第,而各有故,限內不得爲之之意,敢啓。傳曰,知道。
山陵都監郞廳,以摠護使意啓曰,前頭舊陵新陵,看役堂上,郞廳監造官,及他員役支供,以舊例言之,則當爲分定於各邑,而當此之時,決不可循例責辦,堂上以下糧料饌物,令宣惠廳及戶曹,參酌磨鍊題給,以除畿邑一分之弊,何如?傳曰,允。
原襄監司書目,道內染病,方痛一百四十六名,已差七十一名,死亡十六名事,及原州等十八邑,間或得雨,不至周洽,田穀頗有西成之望,而畓穀,則有水根處外,全不移秧,太半陳荒,民事可慮事。
江華留守書目,本月初八日至十一日,或雨或止,不爲大注,節序已晩,農事十分可慮事。
政院啓曰,近緣憲府無行公之員,監察茶時,事甚苟簡,在京未肅拜人員,竝卽牌招,使之察任,何如?傳曰,允。
吏曹啓曰,臺諫有闕,政事,取稟。
掌令成虎徵啓曰,臣曾以嶺東災傷覆審修正之時,高城漏負,誤爲加書,而不能致察,至被推緘,尙未照勘,勢難仍冒,請命遞斥臣職。
掌令尹衡聖啓曰,臣之譾劣,不合臺閣,有不暇言,曾參諫職,賤疾苦劇,承牌不進,引避見遞矣。今玆意外,新命又降,嚴召之下,不得不祗肅,而旣被推緘,不對問備,則其在事體,不當晏然,請命遞斥臣職。
以掌令尹衡聖·成虎徵避嫌,傳曰,推考蕩滌。
答掌令成虎徵·尹衡聖曰,勿辭。
傳曰,史官一員待命,騎馬三匹立之,長生殿內摘奸。
府啓,新除授持平尹搢,時在忠淸道尼山地,請斯速乘馹上來事,下諭。答曰,依啓。前啓,兵曹參知李世翊遞差事,停啓。
院啓,請持平趙昌期遞差,請行副司直丁昌燾加資還收。措辭竝見上堂后之選,受薦於先生,以薦次擬望,乃是三百年流來之規也,頃日注書李沆,受薦於先生之後,欲使渠所薦之人,速致其路,任自取舍,升降擬差,事甚無謂,亦關後弊,新薦注書安如石,聞有物議,而不思自處,晏然行公,揆以廉隅,豈容如是?請注書李沆·安如石,竝命遞差,注書薦望,一依舊例施行。答曰,不允。末端事,依啓。
答都承旨鄭榏疏曰,省疏具悉。卿其勿辭,從速察職。以朝報
上在昌德宮。停常參·經筵。
夜一更,月暈。
忠淸監司書目,道內去月二十日雨澤,今月初一日·初五日,連有雨澤,而今已節晩,移秧不得事。
黃海監司書目,病重辭職上疏上送事。
慶尙監司書目,星州呈,以參議張應一,上疏上送事。
政院啓曰,傳曰,歲抄單子中,以有落漏之人,而本院,不能覺察耶事,命下矣。本院,無憑考之路,卽招吏·兵曹郞廳問之,則吏曹歲抄中,前府使柳冕,以久不還官,罷黜,而以準朔不敍,不得書入,前弼善李夏鎭,以朔試射不進,罷職,而以時推不得書入云,兵曹歲抄中,前判中樞府事鄭致和,以山陵奉審事,先罷矣,繼以削奪官爵,而又以己亥年山陵都監堂上時事,方在門外黜送中,不得書入,前司正李秀彦,以朔試射不進,罷職,而以時推不得書入云矣,敢啓。傳曰,知道。
弘文館官員,以大提學意啓曰,今春夏等本館褒貶等第,以領事未差,限內不得爲之之意,敢啓。傳曰,知道。
忠勳府啓曰,今春夏褒貶等第,以有司堂上綾豐君具仁墍,老病,限內不得爲之之意,敢啓。傳曰,知道。
刑曹啓曰,今此遷陵都監,設局於本曹矣,本曹,則移設南別宮內空處之意,敢啓。傳曰,知道。
儀賓府啓曰,今春夏等褒貶,本府堂上,多在喪制中,不得爲之之意,敢啓。傳曰,知道。
慶尙監司書目,昌原等官染病,方痛一百五十名,物故二名,已差九十一名事,及今月初一日後連日雨下,川渠漲溢,今方移秧,而中伏已過,秋節不遠,實無霜前成熟之望,未移秧荒廢處,幾於居半,民事渴憫事。
中樞府啓曰,今春夏等褒貶,領府事鄭太和,病未肅拜,限內不得爲之之意,敢啓。傳曰,知道。
承文院啓曰,今春夏等褒貶,以提調二員未差,不得爲之之意,敢啓。傳曰,知道。
訓鍊都監啓曰,今春夏褒貶,以都提調許積在外,不得爲之之意,敢啓。傳曰,知道。
司錄,以右議政意啓曰,今春夏褒貶,以三公未備,限內不得磨勘之意,敢啓。傳曰,知道。
宣惠廳啓曰,今春夏褒貶,以提調未備,不得磨勘之意,敢啓。傳曰,知道。
副司猛鄭維悌上疏。大槪,敢應求言之敎,猥陳蒭蕘之說,以備財擇事。入啓。以上朝報
忠勳府啓曰,取考庚午年穆陵遷陵所在謄錄,則因禮曹啓辭,進香一事,問于大臣定奪事,傳敎矣,以爲臣奠君窆,禮之大者,而情之所不可闕者,行奠於靈幄,似不可已。傳曰,依議施行事,判下,故本府,自前國葬時,例爲進香,載在謄錄,至於遷陵時進香,雖無前規,臣奠君窆,情禮之所不可闕者,故議政府·宗親府·儀賓府·八道方伯,皆爲進香,則本府,以勳臣重地,事體不可與各司,屬于政府而行之,依前謄錄設行事。傳曰,玆事甚當,依爲之事,允下矣。今此遷陵時,本府進香,亦依謄錄擧行之意,敢啓。傳曰,知道。禮曹謄錄
禮曹啓曰,曹所屬東西氷庫官員等,去壬子年秋冬等褒貶,本庫提調有故,限內不得磨勘矣,今始等第以入之意,敢啓。傳曰,知道。又啓曰,曹所屬弘文館·藝文館·春秋館·觀象監·成均館·奉常寺·承文院·內醫院·司譯院·宗廟署·社稷署·歸厚署官員等,今癸丑年春夏等褒貶,各其司提調堂上有故,限內不得磨勘之意,敢啓。傳曰,知道。禮曹謄錄
上在昌德宮。停常參·經筵。
答應敎李選,修撰李堂揆疏曰,省疏具悉。爾其勿辭,從速察職。
藥房啓曰,日氣蒸熱轉甚,伏未審日間,聖體調攝,若何?臣等,區區憂慮,敢來問安。答曰,知道。
京畿監司書目,楊根郡守李興稷,卽臣之子,法當相避,令該曹照律處置事。
吏曹啓曰,今春夏褒貶,以判書服制,限內不得爲之之意,敢啓。傳曰,知道。
傳曰,史官一員待命,騎馬三匹立之,長生殿內擲奸。外梓宮着漆
正言鄭道成啓曰,臣庸陋戇愚,最居人下,猥蒙洪造,待罪言責,揣省駑分,自知萬萬不似,而例却之章,日事投呈,亦涉未安,故不自思量,冒出行公,適於其日,憲臣處置,歸於本院,不得不以所見,請遞,而妄率之言,略陳於論啓之後矣。卽伏見修撰李堂揆,應敎李選疏本,則許多說話,蓋爲李世翊稱屈之地,而以臣所陳之言,爲出於附合臺官之論,而詆毁其人,不遺餘力云,臣於是,切不勝訝焉。臣雖無狀,本非喜聞人過失,而好爲刻核之論者,但以從前所聞,實如榻前所達,而就其稱譽者論之,亦不過慘刻鷙苛,不近人情,而爲一酷吏之傳法耳。夫以世翊,人望之輕,又無士夫可取之節,而纔被銀臺之彈,旋在顯曹之列,臺臣之論,不韙過重,而李柙,旣爲分疏於前,玉堂,終至斥遞於後,以此氣像,殊涉不韙,臣之不能泯默於其日者,蓋以此也。今此李選之疏,有曰,諫臣果能見知,則亦當擧事論劾,而祗詆其人,使無所自辨,而且以後弊非細,爲言,本意蓋謂臣之不自論劾,而陳達筵中者,只欲陷人於不能辨覈之地,而爲已甚之擧者,豈不異哉?臣於李世翊事,何嘗一毫意必於其間,而臣之所深以爲慨然者,世道卑微,言論頹惰,小小激揚之論,尋常相規之擧,一出於臺列,則人皆駭目相顧,指爲新奇,甚則群譏衆非,惹起鬧端,夫國家之置臺閣,所以備耳目,責刺擧也。臺閣所論,雖不盡善,猶當扶持勸勵之,其言苟不至太乖,則發論之人,鮮或見遞,其意豈偶然也?況此世翊之事,玉堂稱以失實,而斥去臺官,不少假饒,其弊將至於無一人敢開一喙者,臣之未曉者,實在於此,而亦非出於專攻世翊也,且憲論方張,未及究畢,則處置起鬧之人,使臺閣之氣,不至墊墮,足矣。因一幺麽微細之事,轉輾紛紜,至於兩臺竝發,則其於事體之輕重,果如何耶?臣於是,亦不欲多辯,而旣被儒臣,知而不論,後弊非細之斥,臣何敢一刻仍冒於言地乎?請命罷斥臣職。答曰,勿辭。退待物論。
傳曰,政事,明日爲之。
政院啓曰,京畿監司洪處厚等,今春夏等守令褒貶啓聞中,水原府使金益勳實績文字,有犯御諱,不察甚矣,京畿監司洪處厚,都事安垕,請竝從重推考。傳曰,允。
又啓曰,原襄監司李翊,忠淸水使鄭斗齊,江華留守閔蓍重,今春夏等褒貶,邊將無一人居下,雖無嚴明殿最之意,請竝推考。傳曰,允。以上朝報
禮曹啓曰,取考庚午年遷陵時謄錄,則議政府·宗親府·儀賓府·諸道進香,有議大臣定奪擧行之例,今亦依其時進香例,擧行,而進香日次,則知成殯後,奉留日子久速,排日以進,何如?傳曰,允。禮曹謄錄
上在昌德宮。停常參·經筵。
辰時巳時,日暈。
京畿監司書目,廣州等官,本月初八日至十一日,雨澤事。
黃海都事書目,松禾等十七邑染病,方痛二百五名,死亡二十三名,差歇一百六十八名事,及今月初五日始雨,均霑一道,禾穀方爲茁盛事。
以忠淸監司南二星,全義縣監尹抗褒貶等第,追後啓聞,待罪事狀啓,傳曰,勿待罪事,回諭。
府啓,引嫌而退,張皇引避,自是己見,必欲角勝,未愜公議,請正言鄭道成遞差。答曰,依啓。
右議政金壽興箚子。大槪,摠護之任,終不可苟焉仍察,冒死申籲,懇乞枚卜賢德,回授重任事。入啓。
掌令尹衡聖啓曰,新除授執義李有相,卽臣同姓三寸侄女婿也,在法當避,請命遞斥臣職。答曰,勿辭。退待勿論。
有政。吏批,以李柙爲副校理,朴新胄爲金海府使,趙壽益爲左尹,具崟爲司僕正,林一儒爲楊根郡守,李有相爲執義,李舜岳爲成均學正,李舜九·金益華爲兼春秋。
兵批,無。以上朝報
長生殿郞廳,以提調意啓曰,外梓宮合木,已爲畢役,自今日着漆之意,敢啓。傳曰,知道。寧陵遷陵儀軌
上在昌德宮。停常參·經筵。
吏曹啓曰,臺諫有闕,政事,取稟。
遷陵都監郞廳,以摠護使意,啓曰,一房所掌,最爲緊重,而舊陵隧道閣,及宿所靈幄殿排設等事,又爲兼管,則本房郞廳二員,決難周旋,郞廳一員,不可不加出,以爲推移分掌之地,副司果鄭維岳差出,使之察任,何如?傳曰,允。
府啓,引嫌而退,旣有相避,在下應遞,請掌令尹衡聖遞差。答曰,依啓。
原襄監司書目,淮陽五月二十三日,雨雹亂下,各穀損傷,民事可慮事。
刑曹啓目,北靑判官李循先,移禁府處置,何如?啓依允。
藥房啓曰,連有雨意,日氣蒸鬱,伏未審聖體調攝,若何?臣不勝憂慮,敢來問安。答曰,知道。
修撰李堂揆上疏。大槪,病勢危㞃,情勢悶蹙,再違嚴召,罪合萬殞,伏乞下臣司敗,亟治臣罪事。入啓。
政院啓曰,左承旨沈梓,以曾於庚戌春間,在本院時,注書被薦首望當次者,適有相避拘碍之事,相議換次備擬之意,陳疏,而觀其疏辭,非但事在久遠,其間曲折,與今番擬薦事,有異,不可以此爲嫌,故不爲捧入矣。連日來呈,不爲仕進,事甚未安,卽爲牌招察任,何如?傳曰,允。
答右參贊李尙眞疏曰,省疏具悉卿懇。已諭矣,不必多誥,卿其安心勿辭,從速察職。
答大司諫申炅疏曰,省疏具悉。爾其勿辭察職。
答修撰李堂揆疏曰,省疏具悉。朝家自有處分,爾何爲辭?爾其勿辭察職。以上朝報
上在昌德宮。停常參·經筵。
答右議政金壽興箚曰,省疏具悉卿懇。卿辭至此,無乃以應一之疏,爲不安耶?其所云云,誠非老成之言,予用駭怖,只恨誠孝之不足也。第念國家任用,專在大臣,豈可人人不信,豈可事事疑之乎?予雖昏迷,尙不爲此,卿何不安若是耶?予甚愧怍,誠無顔面,卿無更辭,安心從速行公,俾無都監大事精滯之弊。仍傳曰,遣史官傳諭。
忠淸監司書目,道內今月初一日初六日雨澤,及農事形止事。
右議政金壽興上疏。大槪,情勢所迫,復瀆宸嚴,亟卜可堪之人,以完大事事。入啓。
平安監司書目,卽接節度使辭狀,則嘉山郡守崔元泰,悖妄之擧,極爲驚駭,罷黜事,及今月初六日以後,雨澤均霑事。
傳曰,政事,明日爲之。以上朝報
上在昌德宮。停常參·經筵。
答右議政金壽興箚曰,省箚具悉卿懇。予意略諭於前箚之批矣,復何多誥?噫,予之誠孝無狀,致有云云,只自痛泣,五內如割而已。然而予之於今日,萬無深嫌之意,已悉無蘊,何用固辭乃爾?宜體予意,安心勿辭,從速行公,以副至望。仍傳曰,遣史官傳諭。
藥房啓曰,數日以來,熇虐倍甚,伏未審聖體調攝,若何?臣等,不勝憂慮,敢來問安。答曰,知道。
全羅監司書目,五月染病,方痛四百六十一名,得差二百二十二名,死亡三十一名事,及五月二十六日夜間,錦山居白丁及乭男家,明火賊,突入,同乭男,以刃刺殺。京居注書沈檀,海南地掃墳事下去,還爲上京,六月初五日,過長城牧虎院止宿之際,明火賊,突入,所指卜物,沒數掠去,沈檀及帶行奴子等,刃傷,俱極驚慘事。
左副承旨呂聖齊,右副承旨崔逸,同副承旨李奎齡上疏。大槪,臣等,以張應一疏捧入時,不卽取稟痛斥,致有物議,請遞臣等之職,以謝人言事。及左承旨沈梓上疏,大槪,同僚,以張應一疏,循例奏徹,物議爲非,至於陳疏,臣安得獨爲晏然?乞遞臣職,以謝物議事。入啓。
大司諫申晸上疏。大槪,更申前懇,冀蒙鐫改職名,兼陳所懷事。入啓。
府啓,鐵原,以武弁差送,意非偶然,而新除授府使李東相,爲人庸闒,不解事務,曾爲邊倅,多有可駭貽笑之事,雄府重任,不可付諸如此之人,請鐵原府使李東相遞差,其代,各別擇送。完溪副令岌,爲人愚悖,素無行檢,而居在江上,令一村凡有所爲,必責村人,一不如意,輒加歐打,侵虐之狀,罔有紀極,如此之人,不可置而不論,一任其貽害,請完溪副令岌,罷職不敍。答曰,依啓。
答左副承旨呂聖齊,右副承旨崔逸,同副承旨李奎齡疏曰,省疏具悉。爾等勿辭,從速察職。
答左承旨沈梓疏曰,省疏具悉。爾其勿辭,從速察職。
有政。
吏批,以鄭載嵩爲兵曹參知,李立中爲嘉山郡守,趙遠期爲宗簿寺正,南斗樞爲宗廟署令,洪柱國爲掌樂正,李晩成爲刑曹佐郞,洪萬鍾爲正言,尹以益爲工曹正郞,金海一爲掌令,金始重爲成均博士,李禎來爲學正,李聃命爲學諭。以上朝報
兵批,無。
上在昌德宮。停常參·經筵。
夜一更,黑雲一道如氣,起自艮方,直指巽方,長竟天,廣尺許,良久乃滅。
傳曰,朝觀政官進不進,則兵曹判書金萬基,待命云,玆事自有曲折,朝家所知,本兵重地,不可暫曠,使之行公事,分付。
答前工曹參議張應一疏曰,覽爾疏辭,只恨誠孝無狀,五內摧裂,自不覺痛泣而已。第念監董之人,罪莫重焉,疏意亦可,而其他事件,曲折各異,流傳爽實而然耶?至於水原一款,及不可委之等說,殊甚不美,予甚駭之,不以索言而取之也。
答右議政金壽興箚曰,省箚具悉卿懇。已悉予意於前後之批矣,卿何固辭至此,無乃予意,未孚而然耶?予用愧赧,卿無深嫌之事,安心勿辭,從速行公。
府啓,請前參議張應一,削奪官爵事。措辭缺答曰,依啓。以上記草。
引見時,右議政金壽興所啓,賑恤廳貸用江都米所償,咸平大同米,米租相雜,當該守令,推考,何如?上曰,依爲之。又所啓,遷陵都監郞廳刑曹佐郞韓伯箕,山陵都監郞廳戶曹正郞李基稷,本職,皆是緊任,遞付閑官,使之專察都監之任,何如?上曰,依爲之。右承旨安縝啓曰,假注書柳命堅,身有所患,不爲仕進,今見多日,故再三催促,而終不入來,多事之地,不可久曠,柳命堅推考,改差,何如?上曰,厭苦不仕,而今若遞差,則不無後弊,推考,仍令察任,可也。以上朝報
御營廳啓曰,本廳別造鳥銃五百柄,旣已畢造矣。見樣鳥銃三十柄,依前別單封進之意,敢啓。傳曰,知道。御營廳謄錄
都摠府啓曰,副摠管閔昇,以馬兵別將軍兵操鍊事,露梁進去晝仕,請出標信。傳曰,知道。都摠府謄錄
引見時,傳曰,外梓宮內外,皆爲着漆則又何以內塗褙耶?摠護使以下,皆曰着漆之上,加以塗褙,必不能褙合,實涉文具,臣等亦以此爲慮,自外相議,欲爲啓稟而不敢矣。上曰,外梓宮內面着漆,極精,而內塗褙,則勿爲,可也。工曹判書李正英曰,梓宮陪進時,前例,則陸運,而二日程擔陪,慮有着漆處傷損之患,今番,則以水路陪進,何如?上曰,依爲之。寧陵遷陵儀軌
上在昌德宮。停常參·經筵。
政院啓曰,同副承旨李奎齡,承牌來到闕外,以重被儒臣疏斥,決難强顔就列之意,上疏退去,其疏則還出給,而終不可闕直,更爲牌招,何如?傳曰,允。
下直,善山府使李元龜,安山郡守柳命才。
藥房啓曰,昨日引接臣僚,日暮乃罷,伏未審夜間,聖體調攝,若何?臣等,區區憂慮,敢來問安。答曰,知道。
左承旨沈梓初度呈辭,入啓。傳曰,還出給。
同副承旨李奎齡上疏。大槪,重被儒臣之斥,決難仍冒於出納之地,而召牌再降,不得不趨詣直廬,顧臣情勢,終有所不敢晏然在職者,乞遞職名,仍治臣罪事。入啓。
政院啓曰,左副承旨呂聖齊,右副承旨崔逸,昨日疏批已下,而今日皆不仕進,出納多事之際,苟簡莫甚,卽爲牌招,使之察任,何如?傳曰,允。
政院啓曰,自古托以進言,承間抵隙者,何限,而未有如今日張應一之用意陰險者,其疏中,或曰,待大臣,則可謂盡矣,其於事先王之道,何如也?或曰,以千乘之君而葬先王,不如匹夫,是豈人臣所忍發口,而加之於君父者哉?臣等,刻骨痛心,誠不知所以爲言也。至於主寧陵必用之議者,明是敗殿下家事,而必不忠於先王云者,是何言耶?其時諸臣,各司陳疏,捨水原而卜寧陵者,實出於深慮日後之五患,石物之罅隙,亦非由於卜陵之吉凶,而諉之以宅兆不利,必欲加之以不忠之罪名,當初獻議之臣,豈皆不忠,而欲敗殿下之家事哉?且焚疏一款,旣經睿覽之後,至下痛斥之敎,而反以不入睿覽,見焚政院等語,搆虛做出,其亦異矣。頃於榻前問議之時,奉審諸臣,有以改封築進言者,不過各陳所懷而已,非有他意於其間,而勒加凶慘之目,致令諸臣,莫不疑懼,是何景像耶?其他可駭可愕之說,不一而足,有所不忍正視者,曾謂淸明之朝,有此陰譎罔極之言耶?若不明示好惡,痛加斥絶,則大小庭臣,擧皆悚懍,不安其任,其於任之勿貳,何哉,其於國家大事,何哉?當初捧入之時,非不知有所陳白,而是非邪正,必不逃於聖鑑之下,故姑俟處分矣。伏見聖批,未有痛斥之敎,而若循例答批者然,臣等,不勝疑惑悶鬱之至,區區所懷,惶恐敢啓。傳曰,已諭於登對之時矣。以上朝報
禮曹啓曰,今月二十五日,乃是立秋節,還御正殿復常膳等事,依例擧行之意,分付,何如?傳曰,允。禮曹謄錄
上在昌德宮。停常參·經筵。
未時辰時,日暈。
下直,楊根郡守林一儒。
答兵曹判書金萬基疏曰,省疏具悉卿懇。此言始終,予悉詳矣,卿無深加引罪之事,安心勿辭,從速察職。
答掌令金海一疏曰,省覽爾疏,憂愛進言之誠,予庸嘉尙,可不留心省察焉?爾其勿辭察職。
答獻納金錫胄疏曰,省疏具悉。爾其勿辭,從速察職。
答同副承旨李奎齡疏曰,省疏具悉。爾其勿辭,從速察職。
答執義李有相疏曰,省疏具悉。疏辭,意非偶然,予豈不知也哉?但予意,爾未之思也,爾其勿辭,從速察職。
參知李世翊三度呈辭,入啓。遞差。
左承旨沈梓上疏。大槪,冒進情勢病勢,冀蒙遞差事。入啓。
遷陵都監郞廳,以摠護使之意啓曰,遷陵都監郞廳刑曹佐郞韓伯箕,山陵都監郞廳戶曹正郞李基稷,遞付閒官事,旣已啓下,而未及付職之前,不得仕進,爲先口傳付軍職,何如?傳曰,允。
京畿監司書目,衿川呈,以右參贊李尙眞,辭職上疏上送事。
院啓,請還收行副司直丁昌燾加資仍授之命。措辭見上前啓,持平趙昌期遞差事,停啓。答曰,不允。
傳曰,今此都監郞廳,以石物體制奉審事下去時,堂上一員,亦爲下去事,分付。
山陵都監堂上李正英,孝陵·長陵·寧陵石物體制奉審事,出送。
假注書李華鎭服制,代申琓。
遷陵都監郞廳,以摠護使意,啓曰,自舊陵發引時,道路,都監堂上郞廳,旣已看審以來矣,晝停宿所,磨鍊及修治等事,更爲定奪後,方可擧行,姑待登對稟處,何如?傳曰,今日來會稟處。
政院啓曰,摠護使遷陵都監堂上,來會賓廳矣。傳曰,引見。
兵曹判書金萬基,明朝牌招,使之察任事,榻前定奪。摠護使金壽興所啓,京畿殿最居下守令,都目政,當爲差出,而銓官有故,大政尙遠,當此遷陵多事之日,不可不從速差出,交河縣監·竹山府使,都目前,爲先差出,何如?上曰,依爲之。以上朝報
引見時,右議政金壽興所啓,賑恤廳貸用江都米所償,咸平大同米,米租相雜,當該守令,推考,何如?上曰,依爲之。備局謄錄
上在昌德宮。停常參·經筵。
藥房啓曰,溽熱冞苦,伏未審日間,聖體調攝,若何?臣等,區區憂慮,敢來問安。答曰,知道。
院啓,請還收行副司直丁昌燾加資仍授之命。措辭見上答曰,勿煩。
兵曹判書金萬基上疏。大槪,聖鑑洞燭,慰諭丁寧,召牌繼降,促令察任,感霣涕泣,不知所爲,而顧臣自處之道,決不可復就職次,有同平日,復涉世塗,已試機穽,懇乞鐫革臣仕籍,俾得杜門歛迹,保全蟻命事。入啓。
吏曹啓曰,臺諫有闕,政事,取稟。傳曰,明日爲之。
禁府,崔鳴後拿囚。啓。以上朝報
上在昌德宮。停常參·經筵。
禮曹佐郞李英甲,宋判府事時烈處,誌文製來事,淸州地下去。
下直,井邑縣監尹鎡。
慶尙監司書目,今月初九日,狂風大作,禾穀大被損傷事,及禮安等官,惡虎囕殺人命之患,相續,極爲驚慘事。
院啓,請還收行副司直丁昌燾加資仍授之命。措辭同上答曰,不允。
玉堂箚子。大槪,略陳瞽說,以備財擇事。入啓。
備忘記,頃者史官之回,得見卿言,多有不安之語,而未詳曲折矣。乃者張應一之疏,語意無倫,陰欲陷人之計,無非可駭可愕,而至於水原之說,其用意,尤極兇慘,予用驚駭,玆遣近侍,以諭予意。今者遷陵之擧,實是罔極之變,豈但不幸而已哉?奸人乘間,造言罔極,予之誠孝無狀,致有今日,撫心痛泣而已,復何言哉?至若離亂上下,敗人國家之計,考之前史,亦可怵然,尤極驚心。噫,凶人用謀,雖曰奸巧,至於此事,萬不近似,於卿,有何不安之理乎?亟回遐心,從速上來,周旋於遷陵之禮,其於報先王殊遇之恩,可謂至矣,卿無固辭,宜體予意,從速幡然,以副企望之意,卽往傳諭。
政院啓曰,判府事宋時烈處,近侍卽往傳諭事,命下矣。今日申時後,諸承旨皆已出去,而同副承旨李奎齡,卽當發行,左副承旨呂聖齊,牌招入直,何如?傳曰,允。以上朝報
有政。吏批,以鄭載嵩爲兵曹參知,宋昌爲輔德,閔重魯爲竹山府使,徐文尙爲司書,崔後亮爲戶曹正郞,安崟爲刑曹佐郞,李穦爲鐵原府使,李光翼爲交河縣監。繕工參奉沈璛,典牲參奉鄭莅,相換。
兵批。無
上在昌德宮。停常參·經筵。
答兵曹判書金萬基疏曰,省疏具悉卿懇。已諭於前疏之批矣,卿辭又何至此?宜勿控辭,安心從速察職。
參知鄭載嵩上疏。大槪,冒死陳情,乞遞職名,救護父病事。入啓。
藥房啓曰,大雨之後,炎蒸愈酷,伏未審此時,玉體靜攝,若何?臣等,憂慮未弛,敢來問安。答曰,知道。
禮曹啓曰,遷陵服色,依庚午年謄錄,磨鍊以入,而靈幄殿侍衛內人服色一款,遺漏,原啓目中,付標以入之意,敢啓。傳曰,知道。
掌令成虎徵啓曰,無狀小臣,忝冒言地,當此先陵有事之日,目擊憸人讒姦之疏,臣雖駑劣,自不覺扼腕而駭慘,若論其罪,固不止於削奪,而第念應一,年垂八十,昏眊委頓,不省人事之狀,實國人之所共知也。今日此疏之出於潛藏隱伏之奸,而假名投進之跡,昭不可掩,臣意,以爲此雖非應一之所自爲,而罪人斯得,旣無其□則亦不可以假名而置之,故姑從末減之律矣。今聞玉堂陳箚,以罪重律輕,爲非云,臣之做錯之失,在所難免,何可一刻仍冒?請命遞斥臣職。答曰,勿辭。退待物論。
右議政金壽興箚子。大槪,適有狗馬之疾,藥房起居之禮,連不得進參,惶恐竢罪事。入啓。
答曰,省箚具悉卿懇。卿其安心,勿竢罪。仍傳曰,遣內醫看病。
戶曹啓曰,軍資監天字庫遺在,庚戌太六百二石零,移置張字庫,其時無面之數,至於三十石,推問其由於典寺書員庫直,則供稱本庫所供之太,自辛亥十一月,至壬子十月,用下餘數,則封庫,而己酉爲始,加升米,別爲會錄,故經年改量之際,其所欠縮之數,不得已以元穀推移添用,以致如此云。三十石,公然無面,與一石內斗數欠縮,有異,已極可疑,果若書員所供,經年改量,不無所縮,則一如他倉例,每於用下之時,又以所縮添加之數,載於文書,以爲加升米計給之地,而置簿文書,亦不得現納,則其事,尤爲可駭矣。書員庫直等治罪之後,無面者三十石,已爲責徵,而當該參奉李稽,尸居其位,改量所縮之數,初不置簿,至令典寺人偸竊與否,無憑可覈,雖已移授他職,不可以事在旣往而置之,宗廟奉事李稽,汰去,何如?傳曰,允。
禮曹啓曰,國恤時,外方,有送箋致慰之禮,曾於庚午年遷陵時,自本曹循例磨鍊以入,則其時,有送箋事,勿爲擧行之敎矣,今亦依此別爲磨鍊乎?敢稟。傳曰,今亦依此爲之。
正言洪萬鍾,朴相馨啓曰,臣等,忝叨諫職,已踰日矣,補蔑絲毫,愧深癏曠,卽伏聞昨日玉堂箚辭中,有以張應一罪重律輕,爲言云,雖未詳其措語之如何,而輿論所在,擧此可知。臣等之尸居其職,含默不言之失,固已難免,況憲府之間,旣以此引避,則臣等,惟當自劾之不暇,何敢晏然處置乎?以此以彼,決不可仍冒,請命遞斥臣等之職。答曰,勿辭。退待物論。
兵曹判書金萬基上疏。大槪,更暴崩迫危蹙之懇,冀蒙垂憐,曲全天恩事。入啓。
禮曹啓曰,今月二十五日,乃是立秋節,還御正殿復常膳等事,依例擧行之意,分付,何如?傳曰,允。
傳曰,卒明惠公主祿俸,限三年仍給事,分付該曹。
答兵曹判書金萬基疏曰,省疏具悉卿懇。卿之固辭雖懇,予以爲朝家處置,決不可如是也,宜毋更辭,趁卽行公,俾無緊務曠廢之患。
政院啓曰,卽見兵曹草記,以七月新番軍士,明日當爲點考於外司,而判書金萬基,時未行公,參議金禹錫,遭服制,參知鄭載嵩,疏批未下,參判金徽,入直內司,明日點考,無進參之員,請出假參知矣。判書金萬基,至於三疏,疏批已下之後,假參知,不當差出,此草記,還出給,兵曹判書金萬基,明日待開門牌招,使之察任,何如?傳曰,允。以上朝報
上在昌德宮。停常參·經筵。
忠勳府啓曰,本府郞廳,只有都事一員,兼管忠翊府,常時職任,亦非閒漫,況當遷陵時,本府進香之擧,凡干料理措辦之事,專掌爲之,而昨日政,移拜戶曹正郞,此時爲任,比平日緊重,尤不可付諸生手,新除戶曹正郞,改差,本府都事仍任,何如?傳曰,允。
漢城府啓曰,本府判官沈瑞肩,都監郞廳差下矣,本府詞訟煩劇,近多責應之事,本任不可久曠,判官沈瑞肩,閑官換差,何如?傳曰,允。
遷陵都監別單誌文製述官,行判中樞府事宋時烈,誌文書寫官,行判中樞府事宋時烈,豫差,工曹判書李正英,改銘㫌書字官李正英。
遷陵都監郞廳,以摠護使意,啓曰,當初監造官差出時,以七員啓下,以爲推移分排之地矣,各房分掌之後,不但京都監事務繁緊,舊陵諸役及中路靈幄殿造成等事,亦甚浩多,監造官七員,實難周旋,一員不可不加出,繕工直長李世甲,差下,使之察任,何如?傳曰,允。
又啓曰,誌石燔造之役,不可付之於司饔院官員,故奉常寺官員一員,依例定送之意,旣已陳達於榻前矣,依此分付擧行,何如?傳曰,允。
全羅監司書目,長水·光州等官,人物渰死,至於四名事。
禁府啓目,前安山郡守李峻岳矣,反庫之際,監色等,慮其生事,以他穀代點,掩置不報,罪杖八十贖,奪告身三等啓。
玉堂箚子。大槪,請掌令成虎徵,正言洪萬鍾·朴相馨,竝命遞差事。入啓。答曰,依啓。
政院啓曰,假注書柳命堅,痰腫浮大,而纔有推考察任之命,故力疾供仕矣,今則將爲成膿,針灸未效,當此多事之時,勢難等待其差復,今姑改差,何如?傳曰,允。
忠淸監司書目,忠州呈,以行判中樞府事許積上疏上送事。
全羅監司書目,六月望前,農事形止,及水災風災緣由事。
假注書落點,柳壽芳。
答右參贊李尙眞疏曰,省疏具悉卿懇。卿毋固辭,從速上來察職。
答左承旨沈梓,參知鄭載嵩疏曰,省疏具悉。爾其勿辭察職。
答大司諫申晸疏曰,省疏具悉。疏辭,意非偶然,予豈不知也哉?爾其勿辭察職。以上朝報
都摠府啓曰,入直軍士,中日習射事,限得雨間,啓請姑停矣,今則雨降浹洽,今日爲始,當爲中日試射,而國忌齋戒相値,不得爲之之意,敢啓。傳曰,知道。都摠府謄錄
上在昌德宮。停常參·經筵。
大司諫申晸啓曰,臣頃忝喉司時,以大臣拿推事,有所陳達矣。旋被臺參,方帶推緘,本職除拜之初,所當卽爲自列,而臣以難冒之狀,有甚於帶推應遞之嫌,故露章祈免,懇籲至再,而未蒙允許,反下勿辭察職之敎,臣誠惶懍,罔知攸處。人器不稱,姑捨勿論,問備在身,時未照勘,則決不可仍在臺席,請命遞斥臣職。答曰,勿辭,退待物論。
持平趙昌期上疏。大槪,重彼彈駁,狼狽已極,再違召牌,逋慢又甚,以此以彼,決不可一刻仍冒,懇乞亟削臣職,仍治臣罪,以謝公議,且應綸旨,略陳愚見,以備財擇事。
藥房提調張善瀓,右承旨安縝啓曰,伏熱挾以霖溽,伏未審聖體調攝,若何?臣等,不任憂慮,敢來問安。答曰,知道。
山陵都監郞廳,以摠護使意啓曰,都監堂上郞廳,各陵石物看審以來,別單書啓矣,卽今石役,一日爲急,必待傳敎後,方可擧行,各樣石物,長廣體制,用何陵例爲之乎?敢此仰稟。傳曰,依孝陵石物爲之。
禮曹判書趙珩上疏。大槪,猥承判金吾特除之命,適値山陵有事之日,未卽鐫免,黽勉冥行,恒懷愧蹙之中,果致臺臣疏中指斥之語,益復靦慚,無地自容。臣雖駑劣,職忝峻秩,被人嗤點,何可抗顔復玷朝班,以辱公器乎?且臣中暑呻痛,病勢危篤,無望自力,金吾重地,旣不可一日癏曠,且都監儀曹等地,亦不可暫時廢務,伏乞亟收陞擢之命,所帶諸任,倂賜遞改,以謝公議,以安愚分事。
吏曹啓曰,臺諫有闕,政事,取稟。傳曰,過國忌後爲之。
玉堂箚子。大槪,請大司諫申晸遞差事。措辭缺答曰,依啓。以上朝報
安縝,以山陵都監郞廳,以摠護使之意啓曰,山陵石物,依孝陵石物爲之事,命下矣。長廣尺數及體制,刻畵,必須詳細見樣模畵,然後可以造作,卽令次知郞廳,領率事知石手·畵員等,進去孝陵,見樣模畵以來,俾無未盡之弊,何如?傳曰,允。以上燼餘
上在昌德宮。停常參·經筵。
政院啓曰,近日廳中,位甚不齊,左承旨沈梓,疏批已下,而連日不爲仕進,左副承旨呂聖齊,亦不仕進,出納之際,事多苟簡,竝卽牌招察任,何如?傳曰,允。
遷陵時,告后土祭,九月初十日曉頭行,造隧道閣,同日卯時始役事,改付標以下。
江華留守書目,今月二十三日雨澤及農事形止事。
政院啓曰,以禮曹遷陵時,成殯後晝上食磨鍊單子,傳曰,國恤初喪,亦無晝上食之禮,而何如是磨鍊以入乎?問啓事傳敎矣。問于禮曹則以爲,本曹久遠文書,經亂蕩失,故取考庚午年穆陵遷陵時,司饔院謄錄節目,磨鍊入啓云,而遷陵時祭需節目,與初喪時,似無異同,此單子還出給,使之更考前例,稟處,何如?傳曰,允。
山陵都監郞廳,以摠護使意啓曰,補土所監造官張,以身病,累度呈狀,改差,其代,以漢城參軍李重龜,差下,何如?傳曰,允。
遷陵都監郞廳,以摠護使意啓曰,都廳郞廳執義李有相,以本職辭免之故,不爲來仕於都監,當此事務煩緊之日,都廳之任,不可久曠,執義李有相,令政院牌招,以爲察任之地,何如?傳曰,允。
又啓曰,誌文書寫官,以行判中樞府事宋時烈,啓下矣,誌文撰出,卽時書寫,然後刻役,可無未及之患,令政院別爲措辭,下諭,何如?傳曰,允。以上朝報
夜一更,流星出北斗星下,入西方天際,狀如拳,尾長二三尺許,色赤。
上在昌德宮。停常參·經筵。
左副承旨呂聖齊上疏。大槪,家有拘忌之疾,決不可出入於近密之地,冒昧號籲,冀蒙遞改事。
藥房啓曰,雨後炎蒸倍甚,伏未審此時,聖體調攝,若何?臣等,區區憂慮,敢來問安。答曰,知道。症候已言于醫官矣。
慶尙監司書目,金海府使慶一會,今月卄日,遭父喪事。
平安監司書目,本月十四日以後,或雨或晴,尙不快霽,木花,日就萎黃,水邊田畓,被災處頗多,民事可慮事,及鐵山等二十七邑染病,方痛三百九十二名,死亡二十七名事。
政院啓曰,行判中樞府事宋時烈處,以誌文書寫事,下諭矣。依例遣史官傳諭,上來時,忠淸·京畿兩道監司處,給馬事,亦爲下諭,何如?傳曰,允。
執義李有相啓曰,臣空疎譾劣,最居人下,加以賦命奇險,嬰疾深痼,起居行步,唯恃人扶,趨走拜跪,不成模樣,此實同朝之所共知者也。不意新除之命,遽下於此際,驚惶殞越,無所容措,敢因乞免之章,略陳所懷,而不惟未蒙恩遞,反承格外之溫批。聖諭勤懇,不啻若慈父之詔子,臣奉讀以還,感涕自零,當此國家多事之時,實非臣子言病之日,況如臣分義,豈不欲殫竭心力,圖報涓埃之萬一,而顧臣所患,決無自力之望,且念臺閣之任,職親地密,以臣癃孱跛躃之狀,不宜苟焉廁迹,傷損國體,從前未敢冒進,自速違慢之誅者,誠出於不得已也。近日以來,添患暑症,頭疼目眩,飮食全廢,肢體委頓,莫可收拾,昨日嚴召之下,竟未能祗赴,經宿之後,今僅扶曳來避,臣之罪戾,至此尤大,請命遞斥臣職,仍治臣罪。答曰,勿辭。退待物論。
掌令金海一啓曰,無狀小臣,復叨言責,情勢病勢,俱無就列之望,瀝血哀籲,未蒙恩遞,冒尋長單,見阻喉司,一向縮伏,冞切惶蹙,分義所在,不得不冒昧出肅,而伏聞禮曹判書趙珩陳疏,直以臣之疏斥爲辭云,原疏未下,雖未詳其措語之如何,而聞來不勝駭訝之至,近來官人之法,不以其才,專視履歷,臣常爲此慮,敢於陳誡之章,略及難冒之意而已,本不指斥一二人而發。今者趙珩,强引而爲嫌,無乃中間流聞之誤而然耶?甚非臣之所料也,臣旣有不安之情勢,決不可苟出,而又被重臣意外之疑斥難冒之端又添一層矣,何敢晏然於臺席?請命遞斥臣職。答曰,勿辭。退待物論。
政院啓曰,卽者左副承旨呂聖齊上疏到院,而觀其措語,則家有拘忌之疾,身旣薰染,決不敢出入於近密之地云,元疏不得捧入,而合有變通之道,敢此仰稟。傳曰,遞差。
以備邊司粘目,竹山府使閔重魯,改差,其代,以武臣堂上中可合人,擇送事。啓依允。
獻納金錫胄啓曰,竝引嫌而退,病狀,姑捨勿論,而未赴嚴召,勢難在職,流傳,非我意指,則宰臣巽章,別無可嫌,請掌令金海一,出仕,執義李有相,遞差。答曰,依啓。
領敦寧府事李久源,行副護軍鄭斗卿,同知中樞府事金井鉉,行副護軍權省吾,綾豐君具仁墍,蓬山君炯信,德寧監墀,年七十以上加資事,傳敎。
事變假注書,吳道一。以上朝報
有政。吏批,以李之翼爲右承旨,安縝爲左副承旨,洪萬鍾爲司書,李重藩爲繕工奉事,尹以益爲戶曹正郞,李敏道爲司僕判官,徐文尙爲正言,羅以俊爲修撰,金粹五爲掌令,李䎘爲大司諫,李濡爲正言,金時郁爲戶曹正郞,漢城判官沈瑞肩,軍資判官金寅亮相換,洪得箕爲益平君,承襲封君,崔後亮仍任忠勳都事,成均學正南宮垕,校書著作姜瑞璜,校書正字權萬濟。
兵批,以申晸·成虎徵爲副司直,洪萬鍾·朴相馨爲副司果,李褧·洪湛·姜說爲僉知。
左承旨沈梓啓曰,新除授右承旨李之翼,時在京畿富平地,斯速乘馹上來事,下諭,何如?傳曰,允。
安縝,以侍講院言啓曰,本院上下番十員內,輔德李選,兼弼善洪柱國,以都監郞廳,除本仕,兼文學尹深,以吏曹郞官,入省記,兼司書,說書,兼說書,未差,輔德宋昌,方陳疏,尙不肅謝,只有弼善臣柳,文學臣魚震翼,而上番之姑降下番入直,已過旬日,當此書筵開講之時,僚員不齊,事體苟簡,輔德宋昌,新除授司書洪萬鍾,卽爲牌招肅拜,以爲推移入直之地,何如?傳曰,允。以上燼餘
都摠府啓曰,今日入直軍士,中日習射,請出標信。傳曰,知道。都摠府謄錄
禮曹啓曰,各陵抽栍摘奸,當爲發送,而前月纔已行之,畿甸驛路廚傳之弊,亦不可不慮,今朔姑不擧行之意,敢啓。傳曰,知道。禮曹謄錄郞廳白鴻擧校正。郞廳鄭彦郁書。
上在昌德宮。停常參·經筵。
昧爽至辰時,沈霧。巳時,太白見於未地。酉時,日有兩珥。
吏曹啓曰,臺諫有闕,政事,取稟。
正言李濡啓曰,臣之前後任言責,亦已累矣,而補蔑涓埃,愧甚癏曠,今玆新命之降,又出夢寐之外,驚惶悚恧,不知所措。且臣頃忝本職,臨事憒憒,再承嚴旨,情勢悶蹙,未赴召牌,再速逋慢,推緘在身,尙未勘律,何敢一刻冒居乎?請命遞斥臣職。答曰,勿辭,退待物論。
藥房啓曰,伏未審夜間,聖體調攝,若何?昨伏聞入侍醫官等所傳之言,膝部,有酸疼之候,欲爲受灸云,臣等,不勝驚慮之至,卽今伏熱方熾,決不可輕施艾灸,臣等,與諸醫等入診後,更爲議定宜當,臣等,不勝憂悶,敢來問安,竝此仰稟。答曰,知道。
忠淸監司書目,六月初旬雨澤及風災非常事。
大殿入診時,仍爲受灸。受灸後,藥房·政院·玉堂·二品以上·六曹問安。答曰,知道。
禮曹啓曰,以政院啓辭,傳敎矣。更考己丑·己亥兩年國恤初喪時謄錄,則己丑五月十一日,本曹,以五禮儀,只有朝夕上食,而無晝上食茶禮,戊申年謄錄,則竝有晝上食茶禮,丙寅年謄錄,則只設晝茶禮,今則從何謄錄爲之之意,啓稟,則以丙寅年例爲之事,啓下,故己亥國恤時,本曹,又以此意入啓,亦依己丑年例爲之,而今此祭奠磨鍊,臣曹,只依庚午年遷陵時謄錄,而此則初依戊申年國恤時例,而爲之矣。己丑·己亥國恤初喪時,則依丙寅年例,只設晝茶禮,似當依此禮而爲之,晝上食一款,不爲磨鍊以入之意,敢啓。傳曰,知道。
輔德宋昌,弼善柳辭職上疏,日食齋戒,留政院。
掌令金海一啓曰,臣之情勢,決不可苟冒言責之任,而一向退伏,分義未安,不得不冒昧出肅,仍以自列矣,處置請出,出於意外,前日蒙恩特遞之臣,後除臺職,俱未得行公,則臣何敢獨爲晏然冒恥就列乎?昨日處置,全不擧論,臣難安之勢,臣實未曉也,召牌之降,臣徊徨悶蹙,不知所出。且緣賤疾苦劇,竟未能祗赴,逋慢之罪,固所難逭,俟病少間,今始來避,所失尤大,請命遞斥臣職。答曰,勿辭。退待物論。
傳曰,政事,明日爲之。
獻納金錫胄啓曰,正言李濡,引嫌而退,時未推勘,勢難在職,請正言李濡,遞差。答曰,依啓。以上朝報
辰時,上御熙政堂受灸。藥房都提調右議政金壽興,提調左參贊張善瀓,承旨沈梓,假注書李聃命,記事官金益華·睦昌明,醫官金有炫·白光玹·金尙誠·權愉·崔聖任·金萬直·金萬軸,入侍。金壽興曰,膝部,有猝然酸疼之候,或因跌傷而然耶?上曰,別無所傷,而偶然如是矣。張善瀓曰,暑濕之日,流痰所使耶?上曰,大抵濕痰所使,而久聚不散,則亦甚可苦,故欲爲受灸耳。壽興曰,自上欲受灸阿是穴云,而不但日熱如此,且以醫家所忌言之,則今日旣是朔日,且有日食之異,未知受灸,何如?上曰,前日臂部酸疼時,亦謂一二日可差,而終乃支離,功力倍多而後,始得差愈,今亦恐或如前耳。壽興曰,夜間別無所加乎?上曰,別無所加矣。壽興曰,今日蒸鬱殊甚,似有雨徵矣。上曰,今則雨澤周洽耶?壽興曰,雖洽亦晩,而以外方所報及往年所傳見之,則三南前頭,若無災害,可免凶歉矣。上曰,前頭風霜災,甚可畏也,今後限五十日無事,則庶可矣。缺數行上曰,都監,無定奪事耶?壽興曰,無大段定奪事,而誌文,必爲排字,然後可知張數,而前誌文謄本,外處則無有,自上若以煩缺不欲下其謄本,則以字數下敎,以爲排字之地,何如?且兩都監都廳,勿擬臺諫望事,曾已仰達矣,擧行條件,尙未啓下,以近日觀之,則除拜臺諫,而不爲察任之事,於執義李有相,亦可見矣。上曰,擧行條件中,有不能該備處,故欲使改之耳。壽興曰,都廳中玉堂官員,除本司仕上直,察任事,曾已定奪矣。其後,以玉堂不備之故,因本館草記,夜則入直玉堂,晝仕都監事,蒙允矣。都監事務緊重,雖堂上不往之時,亦不可不逐日仕進,每請晝仕,亦涉煩瑣,且自前以玉堂春坊官員,都監郞廳,差下,則有本職改差之規,應敎李選,本職改差,今後,則兩都監郞廳,依兩司例,勿擬於玉堂春坊望,何如?上曰,依爲之。壽興曰,石役則郞廳方爲往見矣。今番,則陵上石物,不爲造排,工役缺可以極盡爲之,而孝陵石物,體制極好,雕刻之工,細且奇絶,實非他陵石物之比,今使模畵眞樣,而卽今石工,皆是拙手,必難彷彿於其刻矣。善澂曰,近來百工,皆工於古,獨石工,拙於古云矣。上曰,文武石眼鼻,則不缺矣。善澂曰,當時奸臣,貶薄仁宗,以爲未踰年之君,而不以君禮葬之,故文武石,亦不備儀立之,至宣廟戊寅年,始立文武石云矣。壽興曰,古之工匠,未必盡工,英陵石物,則極拙,反不如寧陵石物,而寧陵文武石,則亦好矣。上曰,寧陵文武石,各自不齊云矣。壽興曰,左右不齊者,石工所掌,亦有左右邊故也。伏聞進往孝陵官員之言,石工,亦自以爲其制甚工,不可依樣云,郞廳,以此爲慮云耳。上曰,偶覽月課所製,意思多有太露處,其詩,以欲傾東海洗乾坤,爲題,似是四五年前,所命之題也。沈梓曰,甲辰乙巳年間,似出此題,而題意如此,故作之者,不得不如彼矣。上曰,或有循例之作,或有太露之作矣。善澂曰,如是則謄錄似煩矣。上曰,私自著述,則猶可矣,爲官府文書,則不可,月課之製,果歸何處?梓曰,啓下後歸於弘文館,謄書於冊,仍爲藏置矣。壽興曰,憲府官員,近甚不備,守令署經,推考照勘等事,多有積滯之患,甚可悶也。梓曰,若爲受灸,則趁午熱未盛之時,受灸,似好矣。缺數行上曰,診之。萬軸進前診脈。上曰,都監何不缺新陵屛風石,旣定以不用,闌干石,則似當用之,而依樣莎臺石而爲之。光陵·英陵,則皆不用屛風石,兩陵封陵尺數,大小高下,爲先奉審後,新陵闌干石,稍大其制,各別精造,可也。壽興曰,英陵,則地臺完固,但合葬之陵,制或似異,而如此不及之事,從速擧行,似當矣。上曰,都監堂上郞廳,速往奉審,可也。萬軸旣退。權愉又進診察而退曰,六脈皆健,神力甚健,前日則以右關脈柔軟,爲慮矣,卽今,則洪濶有餘矣。左右尺脈,暫似低下,而本是宜沈之脈,亦可謂得勢矣,年前氣虛,脈理,濡滯不足矣,今則表裏同騰,疏數相齊,極用喜幸耳。萬軸曰,前日脈候,臣固不知,而卽今六腑脈度,疏數相齊,固爲好矣。前例,上將受灸,則諸臣當退出閤外矣。壽興曰,雖受灸時,無衣襨脫缺之節,臣等,仍爲入侍,似無不可矣。諸臣,皆以次少退。上受灸右膝下阿是穴十五壯。醫官金有炫,執艾炷。白光玹,點穴。崔聖任,傳呼壯數。上且灸且問曰,欲傾東海洗乾坤之句,誰所作耶?梓曰,杜詩也。上曰,彼輩,近來則務學文字云,而詩則渠未必知之矣。壽興曰,彼輩所尙,故缺而讀之云矣。梓曰,以四書爲業,而學得周易者,號爲能文,故彼輩,恒習四書·易經云矣。上曰,接慰官狀啓,頃日後更無之矣。壽興曰,似無缺矣。上曰,江戶,慘遭火患云,其俗多藏火藥,故如是矣。壽興曰,旣多火藥,且是板屋,故火患必酷云矣。梓曰,其俗,元不救火云矣。壽興曰,其俗,以爲天降之火,何可苟免?以是不救,坐看燒盡云矣。上曰,被火之家,至於五六萬戶之多云矣。壽興曰,回答書契,近當下送,而兵曹判書金萬基,今又呈告,故至今未與相議矣。上曰,仍爲引入耶?壽興曰,今番呈辭,則實有身病,非以情勢云矣。吏曹判書洪處亮所製,回答書契,粗有未盡處,故臣別製一件,送議于萬基,則亦以爲可云,萬基出仕後,更與面議,何如?上曰,倭人,勢當繁息矣。缺一島,不被外寇,除非自戕,無可損減矣。壽興曰,旣不被侵於他國,自壬辰以後,又無出兵攻他國之事,所以極盛也。壽興曰,纔有所達,而未畢所懷矣。近以憲府官員,未備之故,新除守令,署經無期,其中公山判官李奎徵,除拜閱月,尙未署經,營下之邑,事務煩多,而曠官已久,誠爲可慮。署經之法,固重,而如此表著之人,則似當有變通之道。上曰,此外又有未署經守令耶?梓曰,嘉山郡守,亦自本道,啓請催送,而時未署經云矣。上曰,竝除署經發送,可也。上曰,掌令金海一,又爲牌不進矣。壽興曰,牌不進,誠有弊矣。上曰,臺諫牌不進之類,右參贊,嘗言其當出之矣,此亦支離耳。壽興曰,累次變通,終未得善策矣。善澂曰,臣與沈梓相議,則以爲罷職似勝,而其時,依先朝事推考定式,則其弊,又如此矣。壽興曰,疾病事故,雖或有之,而如金海一者,別無所共知之病,故不可安之情勢,而敢爲牌不進矣。善澂曰,前日聖敎,以爲情勢未安,則當爲來避,病勢若不奄奄,則不可不承牌,諸臣之意皆以爲允當。近來臺諫,未必如是矣。梓曰,所謂有病云者,昨日則不進,今日則來避,若是實病,豈必人人皆如此乎?此弊已成規例,誠甚未安,此後牌不進之類,若加以罷職之律,則或可矣。壽興曰,雖罷職,未必止弊也。上曰,試官牌不進,則罷職耶?善澂曰,然矣。壽興曰,後來誌石,石品,何如?上曰,雖堅,猶不如舊石矣。誌石,共三千字刻役,似甚難矣。善澂曰,雖善手石工,一日所刻,不過三十字矣,私家所用,皆是軟滑之石,而猶患難刻,況江華石之堅剛乎?上曰,旣用磁器一件,則石刻,似當爲次,仍用前石,何如?善澂曰,祖宗朝,皆以石刻,而今乃用磁器,前所未有之事也,其在事體,似甚未安,未知,何如?壽興曰,古時,則士夫間,亦多用以石刻,而今則漸知妙理皆用磁器,故閔維重之所達,似是矣。上曰,忠州石,今亦已盡云矣。壽興曰,忠州石,固好矣,而其中,亦有優劣矣。廣州,有濟安大君墓,墓傍,有南世健墓,世健,故判書以恭之先祖也,其墓之碑,乃是忠州之石,萬歷甲戌年所立也。今可百年,瑩如白玉,無一點莓苔,無一字剜缺,濟安大君墓碑,則字劃已傷,有如鼠蝕,官家所造,豈不極盡,而猶不免如是者,此必石品之有優劣而然也。三田浦胡人碑石,亦是極品也。善澂曰,先臣,爲祖先運置表石於東大門之外,文則作之,未及治石而遭難,故胡碑之石,倉卒難得,以此石用之云矣。壽興曰,不然矣。胡碑石,則別樣大浮矣。善澂曰,臣於少時,嘗聞其如是矣,是誤聞耶?壽興曰,胡碑,前後光映,若徹兩邊,卽今則忠州,亦無此石云矣。善澂曰,雖卽今深採則可得,而私家綿力,不能下手云矣。缺數行善澂曰,臣有不安之事,玆敢仰達。近聞忠淸道儒生李後昌,應旨陳疏,其中一款,卽朴千榮削科稱冤事,而有曰,其時臺臣,或出於偏係之事然耶?或由於罷榜之論而然耶?臣卽其時論啓臺諫,故不任惶恐,大抵臣之爲大司諫,在於辛亥正月二十日後,而連有事故,不得出仕矣。其時諫院,以朴千榮削科事,陳啓,而發論臺官,因他事遞差後,二月初二日,適値移御擧動,始出仕,連啓蒙允。臣則只聞千榮試卷中,有朱墨改書之迹云,故心甚驚怪,以此連啓,而旣已削科之後,不但人皆以放榜,經年後拔榜,祖宗朝數百年來所無,爲言,且朱墨改書,亦甚晻昧云矣。同月念三日備局堂上引見時,臣亦入侍,以千榮事,不得不更達,以爲超字之邊,於字之落,與對偶之文,有異,不必爲得失之緊字,且策文,則文體汗漫,雖老於場屋者,畢修中草,而書名紙者,無多,其餘,則僅製中頭,而其下無不直書於名紙,場中忽迫,據此可知,旣未及中草,則出來之後,理難記得,旣未記得,則何以覺其落字與誤書乎?雖欲通情於差備官,其勢必不可得,以此仰達,則判府事許積,亦以臣言爲可,以爲千榮事,決非通情云,自上卽命放送千榮,而科事則重大,故不爲擧論矣。其後人言藉藉,稱冤益甚,至於旱災之連仍,亦或謂未必不由於此云。凡國家取人之路,惟在科目,故士之所大欲,莫甚於科擧,今此千榮事,雖曰有朱墨改書之迹,而考試時試官不知,拆榜時,四館亦不知,至經御覽還下之後,留置政院,幾至一月之久,而朱墨之言,始發於其後,其間虛實,亦難明知,識者多以不無後弊爲言,而後昌之疏,亦及此意矣。當初發論,則非臣所爲,而畢竟削榜,在臣陳啓之時,臣以此不安,不敢不達矣。梓曰,通國人,無論上下貴賤,無不稱冤矣。善澂曰,今聞其時差備官朴文道之所供,亦非其實狀云。蓋於其時,文道,奔喪未久,旋卽拿來,故所親諸人,使文道,姑爲誣報,及時歸葬其母,爲可云,故文道供辭,不得不如彼,此則沈梓之所知也。壽興曰,此事,人皆果爲稱冤矣,大槪,雖曰一字半邊,如或關係立落,則毋論知情與否,不可不拔,而此則不然,一字之落,半邊之誤,雖或有之,元不係於文義,千榮,必無知情之狀,據此可知,至於削科,則實爲冤抑矣。上曰,仁祖朝,亦有削榜復科事云。善澂曰,果有之矣。越在宣廟朝,韓琂以成世寧外孫,登第,則宣廟,以世寧,曾於壬辰之亂,與倭爲媾,特命削榜,其後二十年後,至仁廟朝,始命復科,而此後,又有復科之人矣。梓曰,此事,實有後弊矣。放榜經年之後,乃曰,某人試官,有改書之迹,可削云,則豈不爲後弊乎?上曰,當初疑其有用意之迹,科擧事體,亦甚重大,故削科矣。今聞諸臣之言,其所改書之字,實不係於立落,則無論後弊之有無,誠甚冤抑,且祖宗朝,雖過二十年之後,猶有復科之規,今此朴千榮復科,可也。壽興曰,近來刑獄不嚴,時囚罪人,私自出入云,各別嚴査處置,何如?上曰,依爲之。何罪人出入云耶?壽興曰,輕重雖未詳,而罪輕者,如此,則罪重者,亦效,以向日事言之,則李世恭,以殺人重囚,任自出入,末流之弊,不可不慮也。善澂曰,時囚中政院書吏·吏曹下人眷屬輩,能自出入云矣。上曰,雖好事,終則有弊,況如此事乎?壽興曰,近來囚係甚多,誠爲未安矣。若殺人咀呪等獄情,理宜詳審,雖難猝決,此外囚徒,則皆非大段罪案,而濡滯如此矣。上曰,咀呪之獄,近來滋多,其在懲戢之道,一向緩治,亦似不當矣。壽興曰,咀呪獄,果爲甚多矣。上曰,此由於人心不淑而然也。缺數行效元及效元子孫,皆被其死,故李澥,欲爲報仇,呈狀于缺三四字仁廟,再遣推鞫敬差官,使之按治,終得實狀,而亦不得成獄,命罷前後奉命之臣,其時敬差官後往者,卽趙啓遠也。仍命移囚京獄,三省推鞫,而事干皆斃於杖下,故不敢鞫問正刑矣。其時臺諫論啓,訟淑女之冤,謂澥,宜受反坐之律,於是,故相臣崔鳴吉上疏申辨,其略以爲事干旣斃,元犯則雖難鞫問,而此獄,疑端甚多,而不先推覈,徑加反坐於澥,於國事未安云,故澥,則賴此得免,而淑女,仍爲放送矣。今時,則不然,咀呪之獄,事干徑斃,則鞫問正刑,似與古法,異矣。壽興曰,事干若斃,則不得刑訊正法,乃古法也。上曰,若無事干,則雖正犯,似不可不問矣。壽興曰,聖敎,然矣,而近日咀呪獄,甚重而端緖未易得,無決折之時,可悶矣。上曰,此類審理時,亦難速決,故不爲擧論矣。壽興曰,審理時,則固當如是矣。善澂曰,可放則放之,而淹滯未決,誠甚未安。梓曰,事體雖悶,咀呪,極是黯黮之事也,分別最難矣。壽興曰,伏聞年老朝官,則因食物單子,有加資之命云,優老聖典,意甚盛矣,而其中知事李久源,則年過九十之人也,綾豐君具仁墍,則靖社功臣生存者,只此一人,而年又將近八十,此兩人,皆是資憲,今雖加資,不過正憲,故參判鄭斗卿,則命下之前,亦已身死,此等人,似當有優異之典,而先朝時閔馨老職,亦有變品加資之命矣。上曰,皆以食物題給,而加資,則限八十爲之,而鄭斗卿,以其已亡也,具仁墍,以其有功也,其年,則皆不及,而特下加資之命矣。李久源·具仁墍·鄭斗卿,竝皆變品加資,可也。梓曰,金以鏡之年,以七十九懸錄,而其實則八十歲云,蓋甲子年臘月晦日生云矣。上曰,以鏡,曾經何職耶?壽興曰,仁祖朝曾經侍從矣。上曰,實年如此,還入單子,以加資改付標,可也。慶一會之父,亦已身死云耶?壽興曰,命給食物,而此亦已死,堂上贈職,似可矣。上曰,單子還入,此亦以加資改付標,可也。上曰,都目政,尙不定奪,以兵判病入之故耶?壽興曰,兵曹褒貶則已爲之,而吏曹有故,明日始爲褒貶云,吏曹褒貶後,大政,當次第爲之矣。壽興曰,宣惠廳堂上中,閔鼎重,在外,戶曹判書閔維重,則都監戶曹,兼察無暇,本廳事務,主管無人,多有積滯之患,行判中樞府事李慶億,交代,時未差出矣。以兵曹判書金萬基,差下察任,何如?上曰,依爲之。梓曰,注書日記,趁不修正,事甚可駭,而其中辛亥二月二十三日·三月初三日入侍說話,全不修正,其時假注書安烒,時在江東任所,勢難上來修正,姑先推考,何如?上曰,在外修正,事體不當,他人亦不可代撰,安烒推考,使之上來,趁速修正,可也。壽興曰,近來史局苟艱,被薦人尹趾完推考後,使之應講事,命下矣。其後無意上來,殊涉可駭,而每每請推,徒損事體,以此爲拘,亦不得新薦,似當有別樣警飭之道矣。上曰,誠爲寒心,前日翰林李秀彦,在其父廣州任所,稱有母病,而不來,故再除再遞,而復爲之,其時亦以爲缺此新薦云矣。梓曰,每每使來,事體不可矣。上曰,趾完之不來,缺而旣收六品,則不可以苦役不來,而近俗,於己爲苦,則直不爲之矣。壽興曰,缺則被薦之人,雖有厭苦者,不敢不進,必爲自不,則更使之應講,故缺不行公,若或任他所爲,置之不問,則誰任其職乎?上曰,推考,亦不上來,事體甚不當矣。趾完,曾爲說書時,則上來謝恩耶?梓曰,說書,時上來,拜謝後卽歸云,今則在安山矣。上曰,規避之跡,事涉大慢,只罷其職,則正中其願,拿問,可也。遂罷出。以上燼餘及朝報
上在昌德宮。停常參·經筵。
藥房都提調金壽興,提調張善瀓,左承旨沈梓啓曰,伏未審夜來,聖體調攝若何,膝部酸痛之候,受灸之後,抑有差減之效乎?臣等,不勝憂慮,敢來問安。答曰,知道。症候已言于醫官矣。
大殿,政院·玉堂問安。答曰,知道。
京畿監司書目,六月卄三日·卄七日雨澤,川渠漲溢,農事形止,及道內染病,方痛一百八十二名,已差一百五十四名,死亡三名事。
正言徐文尙啓曰,如臣譾劣,最居人下,累參言地,毫無補益,身又孱病,不能供職,尋常愧懼,若臨淵谷,今玆新除之命,又出夢寐之外,臣驚惶震越,罔知攸措,臣頃忝臺職,繼叨宮官,情勢病勢,俱難冒出,再違召命,罪積逋慢,推緘在身,尙未勘律,決不可一刻仍冒於臺席,請命遞斥臣職。答曰,勿辭。退待物論。
獻納金錫胄啓曰,行副司直丁昌燾所授資級,不當因授事,論執已久,而尙靳一兪,臣竊未曉聖意之所在也。以旬日看山之勞,易千里守邊之役,在昌燾,亦不可謂非幸,且前此已赴任守令,亦多以朔數未久,還收資級,則不赴任之昌燾,決無仍授不當授之資級之理,請還收副司直丁昌燾加資仍授之命。國家不幸,先陵有土石之釁隙,君臣上下,衋然憂慽,旣已亟正遷陵之計,時日已卜矣,匠事已集矣,粗有抱忠懇識義分者,正當皇皇瞿瞿,合心竝志,以各自彈於喬山萬年之圖,則可矣。乃於此際,有闖然抵間,千里傳疏,以求一售其角黨排怨,媢忌讐恨之意,其幸其不幸,樂人之眚災,以盡驅一世於危惡不可測之地者,誠可怵然而寒心矣。志在於挑激君父,甚至於譏辱大臣,而不小恕,計急於激間群下,故敢爲揑造虛妄,而無所忌憚,雖幸賴我聖明燭照無餘,情狀莫遁,亦足以破一時奸壬之膽,而此必遺毒藏孽,終必爲朝紳禍亂之根抵,削奪之罰,太爲輕減,有乖於彼讒罔極,投畀有似之義,請張應一,亟命遠竄。朝著有事,三司之通議,乃是恒例,頃日掌令成虎徵之論張應一也,亦與玉堂相問,擬定律名,而終乃以律輕陳箚,使人中道狼狽,莫適所從,言議之地,不可以無持操如此,請玉堂陳箚官員,竝命遞差。正言成虎徵,近來連在臺閣,前後擧措,動被譏議,請正言成虎徵遞差。新除授大司諫李䎘,時在京畿高陽地,請斯速乘馹上來事,下諭。掌令金海一,正言徐文尙,竝引嫌而退,前日特遞臺臣中,持平任相元,復除掌令行公,掌令成虎徵,復又除掌令行公,海一避辭所謂復除臺職,皆未行公云者,殊甚不實,則其所謂情勢,亦是强引之語耳,且召牌不進,推緘未勘,皆所當遞。請掌令金海一,正言徐文尙,竝命遞差。答曰,不允。遞差及下諭事,依啓。
玉堂遞差現告,校理崔後尙,副校理李柙。弘文館啓曰,本館上番二員內,核理崔後尙,卽者被論,新除授校理李藼,時在北關任所,無他入直之員,而下番三員內,修撰羅以俊在外,副修撰趙威鳳,非但家有拘忌之疾,以情勢難安,下去抱川地,臣堂揆,方爲入直,下番,亦無推移姑陞之員,上番,勢將闕直,上下番闕員,無論吏曹郞官,當日開政,以在京人差出,牌招以爲入直之地,何如?傳曰,允。
有政。
吏批,以申晸爲大司諫,成虎徵爲正言,柳尙運爲兵曹正郞,金寅亮爲工曹正郞,李緻爲宗廟奉事,金世弼爲戶曹佐郞,元振洙爲竹山府使,李孝源爲典籍,鄭勔爲禮賓正,李濡爲兵曹佐郞,軍資正金壽昌,濟用正李楚老相換,知敦寧李久源加崇政,綾豐君具仁墍加崇政,蓬山君炯信加中義,德寧監墀加明善,崔栢年爲漢城判官,李藼爲校理,吳始復爲咸鏡都事,閔熙爲冬至使,安縝爲副使,李宇鼎爲書狀官。
以執義望單子,傳曰,加望。以李柙爲執義。
金錫胄爲兼司書,尹衡聖爲弼善,柳㝚爲掌令,金錫胄爲校理,朴泰尙爲持平,尹趾善爲正言,申晸爲大司成,金時郁爲兼春秋。
兵批,以呂聖齊爲副護軍,李有相爲副司直,李濡·趙宗式·咸得一爲副司果,柳壽芳爲司正,吳道一爲副司正,副護軍金鼎鉉加嘉義,金以鏡·權省五·慶寔爲嘉善。
以持平尹搢辭狀,遞差。
都承旨鄭榏上疏。大槪,慘慽之餘,賤疾卒劇,懇乞亟遞職名,以幸公私事。入啓。
崔逸啓曰,外方公都會選士之法,事體重大,擧子入格者,必竝錄父名啓聞,而今見開城府公都會缺後錄中,入格人父名,全不開錄,有違常例,此或出於本府流來之規,而承訛襲謬,不爲改正,難免不察之失,請開城府當該堂上·郞廳,推考,此狀啓,還爲下送,使之入格人名下,錄其父名,改爲狀聞,何如?傳曰,允。
沈梓,以戶曹言啓曰,今此山陵,遷陵兩都監進排錦緞綾·羅·綃·紬等各樣唐物應入之數,多至二百餘匹,而本曹所儲,年久色汚,可用者絶少,分付市廛,使之貿納,而亦似有不足之患,管餉運餉所在唐物,其數頗優,其中必不無色品可合者,令平安監司·義州府尹,精擇上送,以補不足,而黑三升·藍三升·毛邊紙,亦爲取來於管餉·運餉,何如?傳曰,允。缺數行
崔逸,以守禦廳言啓曰,南漢山城城堞改築,一千四百餘堞,體城三處改築,七十餘把,自三月始役,今已畢築,臣所當躬往看審役處,宜有賞罰之擧,而臣重患暑症,舊疾復發,少無起動之勢,發遣從事官任奎,體城及改築形止,堅固與否,使之詳細看審論報,以爲勤慢啓聞之地,何如?傳曰,允。
辰時日暈,太白見於未地。以上朝報及燼餘
上在昌德宮。停常參·經筵。
藥房都提調金壽興,提調張善瀓,左承旨沈梓啓曰,夜間蒸鬱益甚,伏未審聖體,調攝若何,膝部疼痛之候,比昨亦如何?臣等,區區憂慮,敢來問安。答曰,知道。症候,已言于醫官矣。今後勿爲逐日問安。
崔逸啓曰,大司憲閔鼎重在外,執義李柙,掌令金粹五·柳㝚,持平朴泰尙未肅拜,持平趙昌期疏批未下,今日以監察茶時之意,敢啓。傳曰,知道。
李奎齡啓曰,臣承命往諭于行判中樞府事宋時烈,則以爲昨日禮曹郞官,以遷陵都監啓辭,傳諭聖敎,俾臣撰進新陵誌文,臣不勝惶恐隕越,卽上疏章,陳情乞免矣。今者又伏蒙承宣之臣,來傳聖旨,開諭丁寧,其所以慰拊賤臣,靡所不至,臣奉讀涕零,益不知措身之地,第彼疏斥之人,自是名門子弟,臣若無罪,彼寧如是哉?應旨進言之人,以臣之故,而反被聖明之嚴旨,臣益不敢自安也,惟我先陵奉和之日,臣雖衰朽,一息尙存,則何敢不進,以伸未進之餘痛哉?只慮疾病甚痼,朝夕待盡,前頭伸縮,臣亦不敢自知了,臣纔上陳章,更無所陳云矣,敢啓。傳曰,知道。
政院啓曰,前日引見時,注書草冊,必於翌日內修正事,曾有先朝受敎,而入侍草冊及元日記,多不修正,以至經年者,有之,臣於春間待罪該房時,各其注書之陪使,令査出治罪,嚴明催督,幾盡修正,而其中未及修正之類,方欲盡爲抄出,一時請推矣。昨日引見時,左承旨沈梓,以辛亥年二三月引見草冊未修正之事,其時假注書安烒,請推於榻前矣。己酉以後,凡引見話說不修正者,一一査抄,則假注書李鼎·金聲久·金始重·安如石·權瑎等,各一日,假注書閔黯·尹爾霖等,各二日,假注書安垕·金斗明等,各三日,假注書南有星,七日,注書姜碩昌,二十日,注書權愈,三十日,假注書李萬封,引見說話與元日未修正,二十四日也。新進怠慢之習,實爲近年之痼弊,而莫重引見說話,不卽修正,以至數三年忘置之域,未免遺漏失實之歸,雖有可考之事,漠無考出之路,事之可駭,莫甚於此,不可以事在旣往而置之。請姜碩昌·權愈·李萬封等諸人,竝爲推考,使之來詣本院,急速修正,而李日井,方以肅川縣監,權瑎全羅都事,時在各其任所,竝依安烒例,上來修正事,分付,何如?傳曰,依啓。事極怠慢,二十日以上未修正人,竝拿推。
崔逸,以禮曹言啓曰,以孟舜繼後單子。傳曰,孟世榮子名,使之改之事,傳敎矣。孟世榮子名,分付本家,使之改名,原啓目中付標以入之意,敢啓。傳曰,知道。
又以吏曹言啓曰,今以文臣堂上年七十以上人,別單書啓,故行副護軍鄭斗卿,有變品加資之命,鄭斗卿,依例贈職之意,敢啓。傳曰,知道。
又啓曰,吏曹所屬,司饔院·宗簿寺官員,今春夏等褒貶,以提調俱有故,不得磨勘之意,敢啓。
又以吏曹言啓曰,今此南行堂上父母,年七十以上書啓中,瑞興縣監李益昌母,淑人沈氏,實年八十九歲,而該吏,誤以九十八歲,至有衣資食物,各別從優題給之命,該吏所爲,極爲可駭,自本曹特爲推治,而臣等,亦難免未察之失,不勝惶恐,原單子中,改付標以入之意,敢啓。
又以吏曹言啓曰,禮賓寺官員中,奉事·參奉,俱以都監·監造官,除本仕主簿獨爲缺本寺之事,而本曹開坼坐起,當於數日內爲之,各司官員缺大典考講,多懷謀避之計,而禮賓寺主簿柳禹卿,托以親病出去,雖未知親病虛實,而呈辭出去,適在此時,似有規避之迹,柳禹卿,汰去,何如?傳曰,允。
以賓廳單子,傳曰,大臣·備局堂上,引見。
安縝啓曰,山陵都監堂上工曹判書李正英,來詣請對矣。傳曰,亦爲入侍。
又啓曰,大臣·備局堂上引見事,命下矣。兩司當爲入侍,而或未肅拜,或疏批未下,未肅拜人員,牌招入侍乎?敢稟。傳曰,只留待堂上,入侍。
下直,利仁察訪金石堅。
初三日上御□□堂。大臣·備局堂上及山陵都監堂上引見時,左議政金壽興,判尹柳赫然,工曹判書李正英,戶曹判書閔維重,兵曹判書金萬基,吏曹判書洪處亮,承旨安縝,副校理金錫胄,假注書柳壽芳,事變假注書吳道一,記事官金益華·睦昌明入侍。金壽興進曰,日氣蒸鬱已久,上體若何,膝部疼痛之候,亦有差減之效乎?上曰,受灸之處,痰有流注之時,而別無大段事矣。壽興曰,山陵都監堂上,多有定奪事矣。誌文刻役甚緊,而禮曹回報,聞判中樞府事宋時烈,尙未起草,且有難安之勢云,似將遷延,此實可慮,且上疏送于監營,則日子亦遷延,以是爲悶耳。安縝曰,同副,今日似當入來耳。壽興曰,姑待承旨之還來,回啓,如何?上曰,禮曹郞廳之回,亦必有所報矣。上謂左相曰,許燧,卿知之乎?缺數行壽興進讀許燧疏。仍曰擇日法,成汝渾所製,國葬當用此制,而先後國葬,不用,而皆用觀象監法耳。上曰,招其人,問其當用與否。壽興曰,事係重大,當於賓廳諸會,招問爾。壽興又啓曰,舊陵與新陵下玄宮日子,甚近,似有窘急之弊,不可不詳議擇日耳。上曰,所悶者,惟在役軍凍餒,豫先啓下。壽興曰,僉議後,當書啓矣。壽興曰,卽聞宋時烈所傳之言,則誌文草,無私藏云,似當謄送矣。上曰,誌文草,大內有之,欲送之耳。李正英曰,石物當以孝陵石物,爲依樣,而但以畵不能詳知耳。上曰,不可以畵知之,往見後爲之,可矣。李正英曰,童子石·欄干石,堅植之意,言于匠人,而欄干石,連續排置,似涉未安,且未堅固,依五禮儀覆荷葉缺皆欲貫連耳。上曰,欄干石,幾尺乎?壽興曰,六尺五寸云矣。上曰,欄干石排置之時,終排處,難以下石奈何?壽興曰,當缺石手耳。閔維重曰,急率銀匠,往觀孝陵石物,似可矣。上謂正英曰,往觀孝陵復命後,出去役處,可也。閔維重曰,新陵架家齋室,當豫爲造成矣。上曰,依爲之。李正英曰,方漆梓宮,而木理不可知耳。五六番漆後,或浮或䮕,磨而復漆,漆而復磨,過十番後,方始無欠,木理不可知耳。目今日氣甚濕,休今日,明日更欲漆之耳。閔維重曰,大斂時所用缺臨時當取稟而爲之矣。上曰,已諭矣。壽興曰,禮曹判書趙珩,今日不爲入侍,而服制,則以三月定奪矣。上曰,先王朝,有已行之規,不可更變矣。壽興曰,三月除服後,君臣上下,當用何服耶?上曰,累朝亦有已行之規矣。壽興曰,更問在外儒臣,豫定服制,何如?上曰,更往問之。壽興曰,脫或有故,而改梓宮,則先爲措置,然後無臨時窘迫之患矣。上曰,已爲措置矣。上曰,浮石,有二所耶?壽興曰,分二所,則自前有不緊之事,故今番,則不爲之耳。餘缺以上燼餘
京畿監司書目,衿川呈,以右參贊李尙眞辭職上疏上送事。
弘文館啓曰,新除授修撰羅以俊,時在慶尙道榮川地,請斯速乘馹上來事,下諭。傳曰,允。
答都承旨鄭榏疏曰,省疏具悉。卿其勿辭,調理察職。
答禮曹判書趙珩疏曰,省疏具悉卿懇。今日之事,卿無可避之嫌,安心勿辭,從速察職。
弘文館啓曰,新除授校理李藼,以北評事,時在咸鏡道鏡城府任所,請斯速乘馹上來事,下諭。傳曰,允。
閑良許燧上疏。大槪,新舊陵擇吉,冀蒙採擇事。入啓。啓下遷陵都監。以上朝報
引見時,判尹柳赫然所啓,本府郞廳所管職務煩劇,前頭多有責應之事,新除授判官崔栢年,年紀衰耗,有難堪任,改差,何如?上曰,依爲之。右議政金壽興所啓,乏人之患,近來益甚,三曹郞官差出之時,無以備擬,蓋由於各司官員,庸雜者居多,故調用之際,自至如此,自今以後,諸各司官員中,老病不勝任者,及怠慢不擧職者,令各曹堂上,各司提調,一一入啓,澄汰,何如?上曰,依爲之。又所啓,東宮補導之官,不可不備員,而進善咨議,久不塡差,如有學行優異,可堪此任者,則似當收錄矣。兵曹判書金萬基曰,從前差除此任之人,今春夏等褒貶時,皆以軍職居中,蓋此人等,若遞進善·咨議及臺諫,則例付軍職,而以不參殿最之故,每置中考,以致不得備擬於實職,似當有變通之道矣。上曰,今番居中者,誰也。金壽興曰,尹拯·朴世采·申碩蕃也。上曰,尹拯等中考,蕩滌,而今後以軍職未及上來者,則以未上來之意,該曹,先期啓遞,可也。吏曹判書洪處亮所啓,臨政擬差之際,每患乏人,至於守令有窠,無以備望,年限雖過,其中有聲績人調用事,曾已定奪,而表表可稱者,亦不可不更議於大臣,而抄用矣。上曰,依爲之。戶曹判書閔維重所啓,臣以武臣堂上朔試射試官,往見,則武臣堂上之外,捕賊賞加之類,一體試射,混雜莫甚,旣謂之武臣試射,則雜流之混同許射,事體不當矣。柳赫然曰,曾經閫帥之人,混射於雜流之中,其所紛雜,果如閔維重之所達矣。上曰,賞加之中,或有以武才陞堂上者,則仍令許射,其餘雜類,減去,可也。
巳時,太白見於未地。以上朝報
右議政金壽興所啓,監司之任,不但在於簿書期會而已。守令黜陟,專在監司,而近來爲方伯之任者,全昧黜陟之道,一年之內,再有殿最,而只以文書間不察之事,置之中下考,以爲塞責之地,豈有如此之理乎?且守令之尤甚不治者,則所當不待褒貶,啓聞罷黜,而近日所謂罷黜,只是棄官及病重而已,未嘗有以不治而見罷者,殊甚未妥,八道監司,姑先推考,何如?上曰,生民苦樂,在於守令,而守令之黜陟,在於監司,此誠治國之先務,而疏闊若是,極爲寒心,竝爲推考,以示警責,可也。朝報
都摠府啓曰,今日入直軍士,中日習射,請出標信。傳曰,知道。都摠府謄錄
上在昌德宮。停常參·經筵。
下直,扶安縣監吳命說。
沈梓啓曰,同副承旨不得病狀,自是流來舊規,而同副承旨李奎齡,今日稱病不來,墜落廳風,殊甚未便,請同副承旨李奎齡,卽爲牌招,使之察任,何如?傳曰,允。
假注書柳壽芳出使,代李后沆。
答行判中樞府事宋時烈疏曰,省疏具悉卿懇。纔諭予意於近侍傳諭之批矣,更何多誥?至於新誌文字,非卿,決不可撰述,今者卿辭至此,是豈望於卿者乎?石役,比他工倍,一日爲急,卿何不念於此乎?宜體前後下諭之意,作速幡然上來,俾無莫重之事,未及之患。仍傳曰,遣史官傳諭。缺數行
李之翼,以山陵都監郞廳,以摠護使意啓曰,新陵始役吉日,定於七月十八日,舊齋室,必須前期撤毁輸運,然後可以趁擇日始役,故撤毁吉日,令日官推擇,則七月十一日辰時爲吉云,以此擧行之意,敢啓。傳曰,知道。
又以山陵都監郞廳,以摠護使意啓曰,孝陵石物體制尺數,郞廳,卽纔模畵入來矣,玆以封入,以備睿覽,而還下後,持此發送役所之意,敢啓。傳曰,知道。
又以遷陵都監郞廳,以摠護使意啓曰,行判中樞府事宋時烈處,下去禮曹郞官,卽者還來,而宋時烈以爲,山野賤臣,伏在陋地,撰述先陵文字,揆以事體,有所不敢,非但病痼文拙而已也,玆將冒死上疏辭免云矣,敢啓。傳曰,更遣郞官,撰述以來。
李奎齡,以兵曹言啓曰,武臣堂上朔試射應試之類,猥雜者居多,故方有變通之擧,方待擧行條件啓下後,自今朔定式擧行,而每等軍職祿,以每等前朔試射擧案,付祿,例也,今此秋等祿,姑依前例,以六月朔試射,分數付祿,何如?傳曰,允。
鄭榏,以吏曹言啓曰,今以武臣堂上人員父母,年七十以上別單書啓,前府使慶一會父,通德郞慶寔,有特爲加資之命,而慶寔,今已作故云,依例追贈,而循序加資,則不過朝奉一階而已,此則何以爲之?敢稟。傳曰,通政贈職。
答黃海監司黃儁耉疏曰,省疏具悉。卿其勿辭,從速察職。
答輔德宋昌疏曰,省疏具悉。憂國之誠,予用嘉尙,可不留心焉?爾其勿辭,從速察職。
答忠淸監司南二星疏曰,省疏具悉。卿其勿辭,從速察職。
答左尹趙壽益疏曰,省疏具悉。本職,當勉副焉。
答司諫朴世堂疏曰,省疏具悉。臺閣不可久曠,宜遵前旨,勿辭,從速上來察職。
答大司憲閔鼎重疏曰,省疏具悉。已諭予意於前後之批矣,何用多誥?此非臣子言病退處之時,只觀分義而已。卿其勿辭,從速察職。
答弼善柳㝚疏曰,省疏具悉。疏末事,意非偶然,予用嘉之,爾其勿辭,救護母病。
正言鄭道成啓曰,庸陋如臣,百無肖似,不能隨俗俯仰,頃日之忝冒本職,而新遞憲官也,不過以臺彈之不可沮遏,俗吏之不可崇長,而爲國家惜名器,爲臺閣扶公義而已。不料群議譁然,靡有止屆,憲府處置之啓,至以張皇角勝,不愜公議等語,爲之斷案,而觀其措意,有非尋常規遞之比,臣自惟無似,旣不合於言責,而作事憒憒,又被物議之譏斥,復入臺閣,曾是夢寐之不到,而除命之降,遽出於臺擬匱乏之日。臣以已試顚沛之人,固不可貪榮冒恥,抗顔諫席,復有所論列,而且臣以考射無分,方在應推之中,則其在法例,尤不可一日在職,請命亟斥臣職。答曰,勿辭。退待物論。
掌令金粹五啓曰,張應一疏中,誣妄危險之狀,聖明旣已洞燭,頃日本府削奪之啓,卽賜允兪,亦足以破肝膽斥邪議而臣竊以爲擬律太輕,不足以懲其罪也。當此陵寢有變,上下憂惶之日,欲售乘機嫁禍之計,敢以臣子不忍言之說,加諸君父,以爲籍重激動之資,而誣揑廷臣之罪案,必欲歐入於不測之地,其所用意,吁亦慘矣。噫,譏辱君上,誣陷朝臣,是何等罪名,而止於削奪而已乎?投畀之典,不施於此人,則將無以絶奸萌而杜禍根,請張應一亟命遠竄。交河爲邑,近甚凋弊,將無以收拾,必得剛明勤幹之人,可以蘇完。新除授縣監李光翼,雖未知才力之果堪斯責,而但聞光翼,世居本縣,其子與弟,今方居在其地,一境之內,非族屬,則親舊也。政令之間,雖以一切裁以法者,當之,或不無拘礙難便之事。且前縣監成璡,亦以本縣之人,不能威制,專循姑息,不特多有人言,本邑凋弊,亦由於此,請交河縣監李光翼遞差,其代,以治績表著之人,各別擇差。新除授獻納尹搢,時在忠淸道尼山地,請斯速乘馹上來事,下諭。正言鄭道成,引嫌而退,旣往之事,姑置不論,方被推勘,勢難在職,請正言鄭道成,遞差。答曰,不允。遞差·下諭事,依啓。
右議政金壽興,禮曹判書趙珩,工曹判書李正英,戶曹判書閔維重,兵曹參判金徽,觀象監提調戶曹參判金宇亨啓曰,臣等,來會賓廳,招致上疏人許與諸地官等,以疏中所論,反覆論難,別單書入,而許以爲,破舊陵,用辛巳時,爲未安云。臣等,以此問於諸地官,則諸地官,皆以爲選擇方書,只觀月日,至於時,則本無所忌云,許,亦以爲方書中,則別無所忌云矣。當初擇日時,欲用卯時,而十月節,入於卯時,恐有急迫不精之弊,定以巳時,而今者許之言,如此,雖非方書所忌而旣聞此言,仍用此時,似爲未安,十月節,入於卯初云,改用卯時,始役於卯末,宜當,以此時,改付標啓下,何如?傳曰,明日來會,稟定。
李之翼啓曰,吏曹郞廳來言,臺諫有闕,政事何以爲之,敢稟。
夜五更,金星入東井星。以上燼餘
咸鏡監司書目,道內南北各邑農事雨澤形止事。
忠淸監司書目,淸州呈,以行判中樞府事宋時烈上疏上送事。以上朝報
行判中樞府事宋時烈疏曰,伏以卽者,禮曹郞官,以遷陵都監啓辭,傳諭聖敎,俾臣撰進新誌文字者,臣竊伏念,頃在己亥之秋,殿下以臣嘗猥廁先王殿陛之間,命以誌文之製,臣敢以薄陋之技,冒昧承當,天地之大,日月之廣,不敢形容其萬一。臣濫承聖考,不世恩遇,而識淺才疎,旣不能仰酬聖志於前,神荒文拙,又不能奉揚聖德於後,每一追思,心腸若墜,今於緬禮之擧,復蒙玆命,新哀自激,舊恨尤極,況臣年迫七十,昏耗衰脫,又非曩日之比,其何能策勉駑朽,復蹈前轍哉?且今高文偉筆,自有當此任者,而顧乃委之於深山鹿豕之群,豈不傷損朝家之事面哉?又臣自有翼秀疏以來,竊伏聞歸罪於臣身甚重,故臣略陳惶恐之意於頃日史官之歸矣。繼又聞方外之疏,遂上,加之以大不忠之目,臣實是王法罔赦之罪人也。只合歸身司敗,以竢有司之處斷,況可握管行墨,冒承朝命,有若無罪者然哉?伏乞聖明,特念事體之重大,俯察微臣之情勢,亟收成命,以授可堪者,俾完大事,千萬幸甚云云。批答見上
輔德宋昌疏曰,伏以臣猥蒙洪造,累叨恩榮,曾任湖邑,以官糴虛錄,名入査啓之中,頃忝本職,及今再叨之後,累陳情勢,見阻未徹,召牌再降,不得不趨詣祗肅,而未有處分之前,不可負罪冒達於侍講之列,況前患痢症,尙未差愈,無路起動,伏乞聖明,諒臣情勢病勢,亟命鐫削,不勝幸甚,臣又有區區所懷,敢此冒陳焉。臣頃伏蒙恩暇,往來兩湖之間,目見農事形止,自春徂夏,旱災轉酷,節晩之後,雖得雨澤,移秧過時,太半枯損,不待秋成,已知其不免於凶歉矣。庚申饑饉之餘,孑遺之民,尙未蘇完,今年農事,若又失稔,則未知國家,將稅駕於何所,不幸此際,又有遷陵之擧,而不煩民丁,只役募軍,朝家軫念,可謂至矣,前所料理,備凶之策,亦不可不一邊講究,伏願殿下,念及焉。噫,國事至此,憂虞溢目,得人共濟,此時爲急,閔鼎重,受由下鄕,經年不還,雖未知疾病之淺深,而自上如欲必致,則鼎重,豈不上來,雖有脚病,不至廢痼,則何可以一時評彈,不爲之勤召,而仍棄之乎?臣愚,竊以爲引接之稀罕,上下之否隔,尤爲大可悶者也。日凉之後,頻接臣僚,講論經義,咨訪治道,則君臣之間,情義相孚,無所疑阻,向來怪鬼之輩,必不敢蝃蝀於明時矣。臣方竢罪乞免,而敢陳愚見,猥越甚矣。伏乞聖明,治臣之罪,察臣之言,不勝幸甚云云。批答見上
黃海監司黃儁耉上疏。大槪,忝叨藩臬,已過四朔,病勢危劇,當此山陵有事之日,黽勉行公,有時昏倒,不省人事,曠職僨事,罪在難逭。伏乞聖慈,察臣人器之不稱,憐臣疾病之危苦,亟賜遞改,以便公私,千萬幸甚。批答見上
忠淸監司南二星上疏。大槪,病勢危重,決難自力,且臣瓜期,只隔一朔,伏乞特遞職名,俾得及時醫治,少延殘喘,不勝幸甚。批答見上
左尹趙壽益上疏。大槪,伏以臣病纏深髓,無路自力,且臣家變之慘,倫常之所關,以父證子之擧,旣在凶迹畢露之後,則嚴刑正罪之外,斷無可問,而滯獄經年,究竟無期有若使子訟父者然,法綱之顚倒,於是極矣。此臣言不見信,爲世所棄之致,伏乞特賜遞免,不勝幸甚云云。批答見上
司諫朴世堂上疏云云,臣之病勢情勢,萬無强勉趨承之望,伏願聖明,察臣情迫,憐臣意蹙遞臣職名,安臣餘喘,不勝幸甚云云。批答見上
弼善柳㝚上疏云云。臣之老母,疾病危綴,奄奄若盡,勢難離側,且胄筵侍講之任,不可暫曠,伏乞察臣情勢,亟賜遞免,俾得專意救護,幸甚云云。批答見上
行大司憲閔鼎重上疏云云,伏以臣經年危蹤,去死無幾,伏蒙聖明,哀憐舊物,新命又降於草莾之中,臣奉戴聖恩,不覺涕淚之交橫也。臣滯伏鄕村,本非所欲,病劇莫動,奄延至今,自聞山陵有變,將擧莫大之禮,區區分義,不敢自安。尤欲扶曳殘骸,以待因山之卜,而顧臣病勢奄奄,瘡腫遍體,若復觸熱行役,終至僵仆道路,則上孤招徠之恩,下貽紳之羞,爲如何哉?臺憲重任,緣臣虛曠。伏乞聖慈,亟命遞臣本職及兼帶諸任,仍治臣逋慢之罪,幸甚云云。批答見上燼餘
上在昌德宮。停常參·經筵。
巳時,太白見於未地。
藥房都提調金壽興,副提調鄭榏啓曰,數日以來,老炎益熾,伏未審聖體,調攝若何,膝部酸疼之候,亦漸差減乎?臣等,憂慮未弛,敢來問安。答曰,知道。症候,當言于醫官矣。
藥房再啓曰,卽伏聞入侍醫官所傳之言,慈殿後髮際,有小癤,不無後慮,欲爲受灸云,伏不勝驚慮之至,盛熱受灸,實非其時,而癤候,異於他症,不可無豫防之道,諸醫等,亦皆以爲受灸,宜當云,敢此仰稟。答曰,趁卽受灸,宜當。慈殿,藥房問安。答曰,知道。
慈殿受灸後,藥房問安。答曰,知道。
大殿,藥房問安。答曰,知道。
慈殿受灸後,大殿及慈殿,政院·玉堂·二品以上·六曹問安。答曰,知道。
鄭榏啓曰,摠護使兩都監堂上,來會賓廳矣,敢啓。傳曰,引見。
正言尹趾善啓曰,木院前啓,有張應一遠竄之請,而應一之疏,專攻奉審大臣,乃以不敬不忠之罪名,加之於臣之內舅鄭致和,臣於應一之論,嫌不敢同參,則其在臺體,決難一刻仍冒,不敢不瀆擾於淸齋之日,臣罪大矣,請命遞斥臣職。答曰,勿辭。
崔逸啓曰,正言尹趾善,再啓煩瀆,退待物論。答曰,知道。
掌令金粹五啓曰,引嫌而退,嫌未參啓,事勢難便,揆以臺體,不可仍在,請正言尹趾善,遞差。答曰,依啓。
申時,上御熙政堂,摠護使·兩都監堂上,引見。摠護使右議政金壽興,行禮曹判書趙珩,刑曹判書閔熙,工曹判書李正英,戶曹判書閔維重,兵曹參判金徽,右副承旨崔逸,假注書李聃命,記事官金益華·睦昌明入侍。壽興進曰,膝部酸疼之候,猶未平復云,日久之後,可以自然消減矣。上曰,尙未差復,可悶耳。壽興曰,慈殿髮際小癤,今則雖不大段,以前日頗重之故,深以爲慮矣。今已受灸,庶獲漸瘳耶?上曰,姑無肆毒之漸,而以前爲戒,卽爲受灸,差歇與否,姑觀數日而後,可知也。壽興曰,昨以許所言,與諸地官論難,而方書文法,與他文有異,臣等,則雖見而未詳曉矣。大槪,許所達,卽成汝櫄空亡法也,汝櫄所著方書,有前後三件,而初件,則有錯誤處,故改之,而再件,猶未精,故改之,第三件,始爲精撰,以此行用,初件及第二件,則乃是棄物,而世人,或有不知而用之者,今此許之言,乃是汝櫄所棄之方書也。因袖進一草曰,此書下覽,則可以知之矣。上取見其草曰,其中所謂乙丑乙未,相異矣。壽興曰,初則同,而後以乙未,改乙丑矣。缺數行維重曰,諸地官,則以甲子至癸酉十干內者,謂之同沖,十干外者,謂之缺矣。上曰,辛丑乙未,同在一甲之內,故謂之同沖耶?曰,然矣。上曰,又不可犯缺年正沖云者,何謂耶?維重曰,此則喪人本命,而年月日干支相若之謂也。缺則只觀主祭者,而餘皆不論矣。上曰,又不可犯行年同巡沖云者,何謂耶?維重曰,此則行年正沖同沖竝言之謂也。上曰,辛巳時,初欲勿用,而反復參究,知其無害,然後定之矣,許之言,以謂如何?維重曰,使諸地官反復論難,則渠以爲方書,則雖無所忌,其在愼重之道,當用卯時,至於初七日下玄宮,亦當用亥時云,臣以爲亥時夜深,不宜於大事云,則渠以謂然則當用己未時云,諸地官,又以爲己未,乃先王本命,方書所忌,決不可用云,則渠亦不敢自是矣。上曰,當初以辛巳時,稍晩爲慮,維重亦以爲當用卯時矣。壽興曰,卯時固缺矣,十月節,至二十九日卯時,始入,恐有急迫未精之患,改以辛巳時,擇定矣。上曰,日期促迫,若無節入之慮,則定以卯時,自曉始役,誠爲便好矣。維重曰,大空亡,成汝櫄之三改,潘好義,以嶺南之人,實所詳知,而前縣監缺元之,亦以爲如是云矣,空亡六箇日中,甲午乙未,則天牛不守塚,缺論,故人皆用之,其中戊辰日,則天牛不守塚,亦不載之,而新豐府院君缺用之,而經驗,大扺大空亡,則不觀月只觀日,而一方書,以九月爲缺不敢用其月矣,大統曆,則十月節,入於九月二十七日,時憲曆,則入於九月二十九日,國家恒用,雖取時憲,日字推數,必以大統,故潘好義,以爲若從大統,則九月二十八日爲最吉,而不敢擅自以爲是矣,九月二十八日,卽甲午日也。上曰,彼中亦用大統曆,而殺湯永望云矣。維重曰,丁未年如是,而其後還用時憲曆云矣,熙曰,大統·時憲,未知孰是,而卄七·卄八,與卄九日,不過一二日間耳,以卄九日用之,方可自信於心矣。上曰,閏率不明,則春夏秋冬,易位云,而此則不然,今年閏月,雖或差有進退,後年,則不必如是矣。壽興曰,潘好義,以爲諸歷法,不甚相遠,故今年雖差,而明年,則合云矣。維重曰,潘好義,能自造曆,故明年葬日,不待新曆,而擇之云矣。上曰,潘好義,又有此才耶?維重曰,若用大統曆,則以卄八日,爲可,而十月節,若或不入,則是可慮也。上曰,兩者,不可定矣,卄九日,則兩曆皆入矣。壽興曰,諸議,皆以乙未日卯時,爲當云矣。缺數行壽興曰,單子,以二十九日卯時,改付標以入乎?上曰,依爲之。上曰,許,何如人耶?維重曰,臣亦素知許,庶孽人也,平時行事,有似失性,未嘗從容,其詳知與否,則不可知也。壽興曰,以昨日見之,方書,則或不無所見,而槪之,則不能詳知者也。維重曰,言雖不合,亦不無所據矣。上曰,許疏中,所謂陳丞相事,何謂耶?維重曰,陳丞相,以四癸缺年月日時,用之,而潘好義等,以爲此則雖以癸亥時用之,而日與時,爲癸亥而已,其餘年月日,則不然,且有忌殺,與陳丞相事,不同云矣。上曰,如彼陳丞相事之類,選擇書,亦一一載錄耶?維重曰,皆書之矣,以我國言之,則雖縣監三人所出之地,亦以爲名墓,而載錄矣。上曰,九月,何爲不吉耶?維重曰,地官輩,必以九月爲不可者,以國家所用方書,忌之也。十月二十二日,考諸方書,衆格皆合,一則子山平分陰陽格,一則雙飛蝴蝶格,槪以兩癸兩戊也,一則子向成家格,一則黃道成家格,蓋干支缺曰,黃道也,一月記坐向命記倒懸,而皆合於格矣。上曰,二十一日,爲癸丑·癸亥·戊午·戊子耶?維重曰,然。此日,則許亦以爲,極好云矣。上曰,都監堂上,誰當往耶?維重曰,小臣當往矣。上曰,何日往耶?曰,明日往矣。金壽興曰,始役日,則諸堂上,皆當往矣。工曹判書李正英,則監漆梓宮缺往後,使參判代察,似當矣。上曰,依爲之。壽興曰,在前英陵祭物,以奉常寺貢物,劃給,自各官直納于本州,置之別庫,謂之分奉常寺,若齊·厚陵祭物,自開城府,有排進之例,遷陵後祭物,事當自京備送,而與先陵異同,事體未安,且外方祭物,或不無不精之弊,今後兩陵祭物,皆自京備送,如何?上曰,依爲之。奉常寺祭物,猶有不精之患,況外方乎?壽興曰,自前英陵獻官,則以驪州牧使差定,故各別加資,其意有在,此後英陵獻官,依前以驪州牧使爲之,而寧陵獻官,則自京差送,何如?上曰,依爲之。壽興曰,始役後,卽當立撥,而自京至利川,則元有步撥,自利川至陵所之間,似當別立之矣。上曰,當爲立撥,而自此至利川,雖有南撥,若專委於此,南報必絶,亦當加立,如北道開市時及西路勅行時,加立之例,可也。維重曰,燔瓦,今已始役,而瓦署之官,常不擇人,此甚可悶矣。欲於新陵下,設役,而土品不好,器具不備,故欲自此燔之,自此運之耳。上曰,缺維重曰,六七訥,卽已送之,而丁字閣所覆缺上曰,距津頭遠,何以運之耶?曰,不遠矣,十里矣。維重曰,瓦署郞廳,常時全不擇人,未免有苟簡之患矣。今此新陵丁字閣等,所用燔瓦之役,別提宋世奎,方爲監董,而觀其爲人,必不勝任,又有別提一人,而反不如世奎云,瓦署別提宋世奎,改差,令吏曹各別擇差,何如?壽興曰,曾爲司圃別提,而爲人頗劣云矣。上曰,改差,可也。上曰,誌文,計其字數耶?壽興曰,字數三千三百有餘字,可至二十三四張矣。維重曰,誌石,當爲奉安于石函內,而以一重,疊之則高,傍必有空,以二重,儷置而疊之,何如?上曰,先置木匱,欲盛石函,何如耶?以二行,儷而疊之,則依爲之,可也。趙珩曰,遷陵時,緦服白衣事,庚午年,初因禮曹啓辭,依啓而下,自政院更稟,終爲議大臣矣,此事已經下覽,何如?壽興曰,已達矣。上曰,誌文新添之文字,數必多矣。壽興曰,措語之間,字數似宜多矣。維重曰,明日臣當進詣寧陵,而寧陵及光陵周廻,先爲看審,然後欄干石體制,可以定之,畵員,亦當率去矣。上曰,郞廳誰往耶?維重曰,柳尙運也。壽興曰,欄干石,常有不合之患,故體制,以一長爲之之事,曾有下敎,如是則可無後慮矣。正英曰,工匠輩,皆以爲可以爲云矣。上曰,與穿孔□,何如耶?壽興曰,此役,比之穿孔則易矣。前日不此之思,而必爲兩段缺誠不可曉也。正英曰,誌石,盛之木櫃,則石函,恐有太濶之慮矣。上曰,用木櫃者,慮有齟齬傷缺之患耳,以薄板爲櫃,則雖朽,而似不害於誌石矣。壽興曰,誌石藏函時,如有空處,以沙實之,則可以沕合矣。維重曰,以帶束,束納于石函,則好矣。上曰,磁器誌石,體薄,恐不免反張矣。壽興曰,束而納之,似是勝矣。維重曰,磁器與誌石,有異,當以回回靑,書之,而使未曾書者,書之則筆頭必大,不能作字,而寫字官李益新,曾經累書,善於用筆,此則與元誌石,亦當有間,不必簡於朝士,使益新書之,何如?上曰,朝士中,無有曾寫者耶?壽興曰,正英,嘗書之云矣。正英曰,臣三十歲前,果嘗一次書之,而今則目昏矣。上曰,何年耶?正英曰,壬午年間矣。上曰,初書之耶?正英曰,然矣。其時臣年二十七矣,書之之時,以石間朱,書之矣。上曰,沙磻誌石一件,則使益新書之。一件,則使正英書之,御覽後,當取舍矣。若以靑書之,則若綵色,水飛而調用之耶?正英曰,磨而書。上曰,若屑耶?正英曰,若沙矣。維重曰,品貴難得,故不敢水飛,而書之甚難矣。正英曰,石間朱,調墨雖善,而燔後或有漫漶者,燔後或甚好云,好不好,不可豫知矣。上曰,回回靑,本質墨,而燔則靑,石間朱,本質赤,而燔後黑耶?正英曰,然矣。徽曰,石間朱,燔後或有黃者矣。上曰,石間朱,産何處耶?維重曰,嶺南有之。壽興曰,靑華,則燔後乃滅,蓋以浮輕也。維重曰,石類爲重,故入火不滅矣。正英曰,沙器燔造時,見之則所燔諸器,有如飛缺之狀,此時似窳矣。壽興曰,玉堂新錄事,曾已仰達,而國事雖悶,事體有難便者矣。在前弘文錄時,政府合坐之規,三公備員之時,則雖一僚相,有故不得爲,若三公不備之時,則雖一大臣獨在,亦爲之,而必與西壁二員合三員,然後方可爲之者,例也。近來則不然,西壁尙未備員,故都試節制及禁軍取才時,大臣及西壁,雖二員,皆已姑爲之矣。卽者政府之官,只有臣及張善瀓二人,今此弘文錄合坐,與前都試節制等,合坐,事體有別,吏曹三堂上及大提學,竝參,而政府不得備三員,臣以此未安矣。上曰,旣曰合坐,則不當分其輕重,今此都堂錄,亦依近例,雖未備三員,爲之,可也。壽興曰,旣承特命,臣當開坐,而心有所未安,不敢奉行矣。壽興曰,回答書幣,未審下覽否?上曰,不書名製進者,卽右相耶?壽興曰,然矣。上曰,依洪處亮所作而作之耶?壽興曰,洪處亮所作,不入意,故自製耳。上曰,文字有同處,雖不依樣,想亦見其文而作矣。壽興曰,其文則臣果見之,而臣所製中,睦鄰薄誠信抱信等句,皆是倭人書幣中文字,故擧而答之耳。上曰,今番之倭,與前有異,大槪,平成泰出來時,缺輩,銳氣方生,而務爲駭異之擧措,欲觀我氣色,而我國終不動,故此倭視前日所爲,無所益於渠,乃如是從容耶?渠輩,聲言上來,而亦曰,所經一路若或接待,則固宜受饋,如不給馬,則亦當徒步云矣。壽興曰,此倭所爲頗似沈重矣。臣自外聞之,左水使鄭后亮,與人私札中,以爲近日館倭以移館事,大怨其主,議者,有時屯聚,則皆曰,釜山,非不好,而必欲往他,誰主此議,使我不安耶?我國人所聞之處,肆然發說云,以此觀之,則渠中,亦有不願者,事情,頗似殊常矣,權現堂之請,似若更出,而尙未出,亦未知爲何事耳。上曰,今不當出矣。向者,以移館爲主,而遂止現堂之請,今若更請,則必不從,故不爲之矣,止現堂之請者,今可六七年矣。壽興曰,丁未年後止之,方外,則疑以爲渠輩所欲,在於現堂,則亦不必如是云矣。上曰,釜館留倭,幾人耶?壽興曰,前日,則不滿四五百,而卽今則幾至千名云,或以爲數千,而實則纔過一千耳。向者柳赫然,以可至三千爲達,而此則不然矣,然與諸處留倭,竝計則如是矣。缺數行上曰,絶影島,亦大島耶?壽興曰,大矣,乃牧場耳。上曰,馬如何?壽興曰,古有好馬,而今無之矣。徽曰,對馬島,土瘠民貧,賴我爲生,故壬辰亂後,島主,居於兩國之間,言於我國,則曰家康欲和,言於江戶,則曰朝鮮欲和,終則我國,不信其言,故又請關白所親人,得文書一張,以示我曰,關白左右之言,皆如此,今若不和,兵亂更出云,故我國不無恐㤼之意,乃遣史臣慶暹·呂祐吉,家康,則實不知之,故答書,以爲慶·呂兩使,不遠千里,海陸來要舊好,我何存疎志乎云云。書狀官出來,則上命加資,而崔有源,以大司諫論之,以爲講和之擧,初因渠之先請,而回答之書,則若以我國,爲送使先請者然,以示黽勉講和之意,而爲使臣者,懾無一言,直受以來,可罪不可賞,竟至還收,大槪,兩國不和,則馬島最悶,故島主,必欲彌縫兩間,如此耳。上曰,約條謄來時,臺諫,請拿使臣,而只命還收加資,缺未及知,而國書,自關白來後,始知矣,我國,嘗送使,而三使適不備,其回還時缺所答如許云矣。徽曰,前日,以關白言回答之語,皆島主所爲,非關白所□□人之被擄者,與之同謀,故被擄者之同生金長爲名者,坐其同生之罪,方編配鍾城,似是其時之事也。上曰,一島命脈,旣係我國,渠以爲身雖倭人,肉則朝鮮云,且壬辰之亂,島倭之被禍,尤慘矣。壽興曰,島倭,處於兩國之間,專以我國穀,江戶之米,賴以生活,故咸得一,在島時見之,則島倭,皆以爲東風吹,則可以得食云,而適其時逆風連吹,數月不止,他處之穀,不來,故島中載飢,無不惶惶,島主,乃以積儲賑之云,彼此米穀,皆不得往,則無可奈何,幾至絶命云矣。徽曰,故判書金世濂,以使臣入往,其所帶軍官一人,卽堤川之人,而與臣同鄕者也。臣於少時,嘗聞其語曰,倭館之在我國,江戶倭,則似不詳知耳。一日江戶倭,私問於渠曰,對馬島倭,作館於朝鮮,恒留其處云,信否,觀其意,倭館之事,似是島倭之所諱,而江戶之所未知,故謬爲答之曰,此傳者之僞也,其倭唯唯云矣。珩曰,其問答之倭,必是村民無知之類也,作館之事,豈有不知之理哉?上曰,實未之知也,何則,江戶傍民之漂到倭館之境者,無不沈之而滅迹云,以事體言之,江戶之船,在島倭,別爲優待,可也,而渠輩,未嘗使其船,來泊於倭館近處,必留諸海中,然後率往,作館事,其勢似難矣,我國,則不知敵情,敵人則知我之情,自古而然矣。缺壽興曰,臣祖爲及第時,黃愼,以使臣,入往時,則丙申年也。黃愼,還歸致賀曰,吾在大阪城,得見榜目而喜之云。在大阪城,見榜之日,其間相去,不久矣。榜目,雖是不關之報,而傳之猶如是之速,其外重大者,可知也。上曰,一張紙所給之價,甚多,故如此云矣。徽曰,朝報,亦有定價云矣。上曰,我國人,不知他國之情,惟知以我情,言於他,雖飯匙大小,莫不言之,心固不善,而口亦不重矣。壽興曰,實由於人心之不善,而通官族屬輩,多在於此,不無潛通之弊矣。上曰,至於朝報,則其族屬,豈能盡知耶?徽曰,彼有財,故如是耳。上問趙珩曰,倭人之馬,與我國馬,如何?珩曰,臣於乙未歲,以通信使入往,下陸後,始見其馬,與我國無異矣,渠國將官輩,備馬以待,我國之人,雖最末之小童,皆以其馬及鞍,擇其精好者而乘之,使臣,則乘轎,故不詳其馬品矣。上曰,鞍以絲爲之耶?珩曰,蓋其所飾,甚侈矣,倭性,甚習於馬,梲鞍之後,以椈子,酌其粥而飼之矣,下陸後,至六七日程,則道傍觀者,皆言朝鮮人來代云矣,今則使臣來,我無避亂之憂云,雖倭人,其不能詳他國之情,可知矣。上聞而微笑曰,其然耶?壽興曰,倭人不善騎馬云矣。珩曰,如女人之騎馬矣。上曰,倭鞍鐙子,奇巧云矣。徽曰,相臣所達榜目事,其時捉囚其可疑之人,卽宮家奴子也,其後,越獄而走云矣。諸臣退出。以上燼餘
京畿監司書目,衿川呈,以司書洪萬鍾病重上去不得事。入啓。遞差。
左副承旨安縝上疏。大槪,昨日公退之時,中路馬蹶,身忽墜地,左脚壓傷,運動無路,懇乞亟遞臣職,以便公私事。大祭齋戒,留政院。以上朝報
上在昌德宮。停常參·經筵。
下直,公山判官李奎徵。
巳時,太白見於未地。申時酉時,日暈。
藥房都提調金壽興,提調張善瀓,副提調鄭榏啓曰,伏未審夜間,聖體調攝若何,慈殿髮際癤候,受灸之後,抑有消散之效乎?臣等,不勝憂慮,敢來問安。答曰,知道。慈殿症候,己言于醫官矣。
大殿,政院·玉堂問安。答曰,知道。慈殿,政院·玉堂問安。答曰,知道。
慈殿,藥房問安。答曰,知道。勿爲問安。
鄭榏,以遷陵都監郞廳,以摠護使意啓曰,破舊陵吉時,以卯時改定,亦似宜當,故旣以此意,陳達於啓辭中矣。依榻前稟定擇日元單子中,以卯時改付標以入之意,敢啓。傳曰,知道。
鄭榏啓曰,左承旨沈梓,自直中重患痢疾,扶曳出去,左副承旨安縝,再昨公退之路,落馬重傷,不得運身,俱已陳疏入啓,右承旨李之翼,以式暇,不爲仕進,同副承旨李奎齡,稱以家有病患,不爲仕進,亦至兩日,廳中,只有臣榏及右副承旨崔逸,僚位之不齊,甚矣。右承旨李之翼,今日旣已行祭,同副承旨李奎齡,連日不進,事甚未便,竝卽牌招察任,何如?傳曰,允。
兵曹,以朴震瑞爲右邊捕盜從事官。
崔逸,以兵曹言啓曰,曹所屬,司僕寺官員等,去辛亥年秋冬等,壬子年春夏秋冬等,今癸丑年春夏等褒貶,司僕寺提調,有故,限內不得磨勘矣,今始磨勘以入之意,敢啓。傳曰,知道。
李之翼,以禮曹言啓曰,今七月初一日受灸入待時,因筵臣張善瀓所啓,前縣監朴千榮復科事,命下矣。榜目中付標以入,而紅牌,則令吏曹更爲成給之意,敢啓。傳曰,知道。
李之翼,以成均館官員,以知館事意啓曰,今七月初七日,儒生上旬輪次,當爲設行,而大司成,在外未肅拜,不得設行,今月無故日退行之意,敢啓。傳曰,知道。
掌令金粹五·柳㝚啓曰,張應一疏中,危險之狀,聖明旣已洞燭,頃日本府削奪之啓,卽賜允兪,亦足以破奸膽斥邪議,而臣等,竊以爲擬律太輕,不足以懲其罪也。自古凶邪之報讒嫁禍者,罔不借重,激上以濟其奸,率循是轍,亂人國家,豈不大可畏哉?應一之一言半辭,無非熒惑陰賊之意,至有人臣不忍言不忍聞之語,爲此說者,亦有心腸,豈不知譏辱君父之爲大戮,而稔毒藏鋒,覰釁覬隙,傾陷朝臣之計,非一朝一夕之故,自山陵之事,抵掌雀躍,張皇脅持,無所不至,其意,以爲如是而後,君父之意,可以疑惑,雷霆之威,可以激發,足以驅臣隣於不忠之地,足以逞私憾於一網之打。吁,其計,凶且慘矣。是何等奸慝,而罪止於削奪而已乎?若不迸諸四裔,以示三危之典,則將無以折奸萌而杜禍根,請應一,亟命遠竄。黃海監司黃儁耉,曾爲義州府尹時,多出運餉銀貨,私貸富商,任其轉販,經年不捧,分利之說,傳播遠邇,及其遞歸之日,所持名騾,至於三匹,夫以儁耉之不謹,久處財貨湊集之地,染指之物,不止於是,而雖以此一事,言之,亦可見其不廉矣。及授本職,已有人言,莅任以來,尤不謹愼,貽弊列邑,不一而足,按廉澄淸之責,斷不可仍畀如此鄙夫,請黃海監司黃儁耉,亟命罷職不敍。答曰,不允。以上燼餘
左承旨沈梓上疏。大槪,冒萬死乞遞職名事。入啓。
黃海監司書目,農事形止及雨澤事。
參知鄭載嵩三度呈辭,遞差。
京畿監司書目,高陽呈,以大司諫李䎘辭職上疏上送事。以上朝報
都摠府啓曰,今日入直軍士,中日習射,請出標信。傳曰,知道。都摠府謄錄
上在昌德宮。停常參·經筵。
下直,鐵原府使李檳。
藥房都提調金壽興,提調張善瀓,副提調鄭榏啓曰,伏未審夜來,聖體若何,膝部酸疼之證,加減亦如何。慈殿癤候,漸有消減之效乎?臣等,憂慮未弛,敢來問安。答曰,知道。慈殿症候,已言于醫官矣。慈殿,藥房問安。答曰,勿爲問安。
李之翼啓曰,吏曹郞廳來言,都目政事,來十一日爲之之意,敢啓。傳曰,知道。又啓曰,來十一日文臣殿講爲之之意,敢啓。傳曰,停。
假注書申玩啓曰,臣敢奉聖旨,馳往傳諭于行判府事宋時烈,則以爲事係聖考陵寢,雖執畚負土之役,亦當繭足而來,況此兩件文事,於臣榮耀極矣,何敢遲回,以負聖敎哉?只緣身有罪名,纔上自劾之章,未敢遞進,而狗馬之疾,又方深痼,臣不知所出云矣。傳曰,知道。
掌令金粹五·柳㝚啓曰,請張應一,亟命遠竄。措辭見上黃海監司黃儁耉,不廉之事,此非泛然風聞之比,臣㝚,在前任順川郡守時,因公幹,行到嘉山路上,與道內一二守令,所共目睹者也。餘見上請黃海監司黃儁耉,亟命罷職不敍。答曰,不允。
山陵都監郞廳,以摠護使意啓曰,破舊陵擇日,與下玄宮之日,其間只隔七日,以前日已行之事,言之,則似無凡事不及之患,而其在愼重之道,不可不加擇吉日,故此意,爲稟定於榻前矣。令地官潘好義等推擇,則皆以爲十月二十二日午時,大吉云,以此日啓下,以爲前頭觀勢進退之地,何如?傳曰,允。
李之翼,以吏曹言啓曰,今日本曹開坐,各司官員,大典考講時,內資主簿李謹行,不通,汰去,何如?傳曰,允。
又以吏曹言啓曰,今日本曹開坐,各司新除官員參謁時,禮賓正鄭勔,西部主簿趙邦安,南部參奉方泰重無緣不進,竝推考,何如?傳曰,允。
崔逸,以漢城府言啓曰,參下參軍李重龜,山陵都監監造差下矣。本府詞公繁劇,近多責應之事,本任不可久曠,閑官換差,何如?傳曰,允。
李之翼,以山陵都監郞廳,以摠護使意啓曰,江華下去刻手,今始還現,新浮石片,亦爲持來,見其色品,則新得之石,與舊石別無異同,其中一塊缺精細之實豫差,竝四件採來云,以此擇用,宜當,新舊石三片封進,以備睿覽之意,敢啓。傳曰,知道。
左副承旨安縝辭職上疏,及左承旨沈梓辭職上疏。入啓。竝踏啓字。以上燼餘
副校理金錫胄上疏。大槪,乞遞職名,兼陳所懷事。入啓。朝報
受鍼入侍時,左參贊張善瀓所啓,庚戌以後,以年凶之故,付祿忠義衛,減數,只存二十人矣。今此遷陵及擧動時,多有各缺差備塡差之事,忠義衛十五名,更爲加出付祿,俾無不足之患,何如?上曰,依爲之。忠勳府謄錄
上在昌德宮。停常參·經筵。
下直,嘉山郡守李立中。
藥房都提調金壽興,提調張善瀓,右承旨李之翼啓曰,天氣沈陰,蒸鬱且甚,伏未審聖體,調攝若何,慈殿癤候,比昨,亦何如?臣等,區區憂慮,敢來問安。答曰,知道。慈候,夜來因灸瘡,微有煩熱之候矣。
李之翼啓曰,都承旨鄭榏,遭服制,二員未差,僚員之不備,未有甚於此時,而同副承旨李奎齡,今日又不仕進,揆以事體,殊甚未安,卽爲牌招察任。且前頭大政,吏·兵批政廳及藥房問安,更無推移進參之員,當日開政,闕員差出,牌招察任,何如?傳曰,允。
有政。
吏批,判書洪處亮進,參判姜栢年進,參議金益炅進,右承旨李之翼進。以金禹錫爲左承旨,李嵇爲右承旨,尹致績爲奉敎,吳斗寅爲參知,李宇鼎·洪萬鍾爲正言,尹趾善爲司書,尹策爲交河縣監,李有相爲奉常正,金錫胄爲吏曹佐郞,李重龜爲司宰直長,權誢爲漢城參軍,李之翼爲左副承旨,龍川府使金城,前府使申伉今加嘉善,尙州牧使李慣,前府使權順昌,懷仁縣監李泰夏今加通政,以上捕賊賞加。
兵批,判書金萬基病,參判金徽都監進,參議金禹錫進,右承旨李之翼進,以趙壽益·沈梓·申晸爲副護軍,安縝·鄭載嵩爲副司直,洪萬鍾·鄭道成·尹趾善爲副司果,李后沆爲副司正,鄭維岳爲副司果。
掌令柳㝚啓曰,請張應一,亟命遠竄。請黃海監司黃儁耉,亟命罷職不敍。措辭竝見上答曰,不允。
李之翼,以遷陵都監意啓曰,郞廳鄭維岳所掌,最爲緊重,而今以前任正言時牌不進,推考,解現任云。卽令該曹付軍職,以爲察任之地,何如?傳曰,允。以上燼餘
禁府啓目,尹邦憲等更推云云,李萬封,亦邦憲撲殺庶母之說,旣歸於虛妄,池哥,乃是邦憲高祖世衡之妻父,而今以邦憲供辭,觀之,則旣是世衡前妻李氏所生子孫,非世衡後妻池氏所出之泒是白置。萬封之前後揑誣之狀,至此難逃,則讆言誣人,自有其律,以此科斷,尹邦憲段,更無可問之事,放送,何如?啓依允。
忠淸監司書目,道內雨澤,海溢·蟲災事。
以大司成申晸辭狀,遞差。
都堂弘文錄,六點,趙師錫·申翼相·趙根。五點,沈攸·鄭載禧·趙遠期·尹趾善·尹趾完·尹嘉績·姜碩昌·李寅煥·任相元·權愈·李夏鎭·洪萬鍾·鄭維岳·柳尙運·李濡·徐文尙·任奎·朴泰尙。
吏曹啓目,權知承文院副正字新及第,趙宗著·申琓·李墪·李弘迪·任堂·兪夏謙·權恒·柳命堅·朴澂·南益熏·李先慶·李喜龍·李宏·沈壽亮。權知成均館學諭新及第,金元變·柳俰·朴守儉·金繼隆·金繼敞。權知校書館副正字新及第,李汝權等,口傳施行,何如?啓依允。以上朝報
禮曹啓曰,寧陵齋室,將爲撤移,已擇吉日,本陵祭器床卓及朔望香,今將移安,而穆陵遷葬時,本曹文書詳考,則其時爲移安於裕陵齋室獻官廳,今此撤移之日,以附近穆陵獻官廳,移安,宜當,依此爲之之意,敢啓。傳曰,知道。禮曹謄錄
上在昌德宮。停常參·經筵。
元敬王后忌辰齋戒。
藥房都提調金壽興,提調張善瀓,左副承旨李之翼啓曰,夜來雷雨暴作,日氣陰濕,伏未審聖體,調攝若何,慈殿灸瘡及煩熱之候,亦復如何?臣等,不勝憂慮,敢來問安。答曰,知道。慈殿小癤,幾至平常,而熱候與昨無異,予之眼候,近因暑熱,甚不淸快,欲爲受鍼矣。
藥房再啓曰,卽伏承問安之批,自上眼候,近因暑熱,甚不淸快,欲爲受鍼,伏不勝憂慮之至,卽與諸醫商議,則今日,卽鍼灸吉日,別無拘忌云,依下敎受鍼,宜當,敢啓。答曰,知道。
大殿受鍼後,藥房·政院·玉堂·二品以上·六曹問安。答曰,知道。
李嵇,以山陵都監言啓曰,各道分定僧軍一千二百名,整齊以待事,曾已分付矣。卽聞小浮石所,所伐之石,今望後,當爲曳運云,上項僧軍,分三運,近道,則今月二十日,中道,則今月晦日,遠道,則來八月初十日,各持一朔糧,次第逢點於浮石所之意,行移分付,何如?傳曰,允。
李之翼,以尙衣院言啓曰,今此遷陵之擧,實是國家稀有之事。凡百煩弊,何敢以後弊缺亦何敢爲槪限於莫重之用,而近日之事,專以省削爲能事,不顧事體之嚴重,殊甚未安,況相持往復之際,事漸延退,事極可悶,已過之事,雖不可追正其誤,前頭凡係遷陵時所缺該曹取用之物,一一依謄錄劃卽上下,毋延時刻事,別爲捧承傳施行,何如?傳曰,允。
又以兵曹言啓曰,今七月初十日缺廳,武臣武經七書講書日次,而國忌相値,不得爲之之意,敢啓。傳曰,知道。
李嵇,以遷陵都監言啓曰,原襄道各邑分定木物,今方陸續下來,運入都監,自今日始役,各房監造官一員,依前例輪回入直之意,敢啓。傳曰,知道。
又啓曰,都監郞廳姜碩昌,以前任注書時事,拿囚矣。所掌諸事,十分緊重,不可暫曠,其代,以副司果朴千榮差下,何如?傳曰,知道。又啓曰,燔造誌石書寫之任,不可只取其筆法,必須曾經書寫,然後可以寫出矣。士大夫中,前府使洪錫龜,前都事柳以升,洗馬趙相愚等,筆法皆精,且寫燔造誌文云,此三人,竝爲啓下,誌石初燔後,使之各張書寫,以爲取舍之地,何如?傳曰,允。又啓曰,今此啓舊陵時,役軍,若不別樣整齊,則至敬之地,急遽之際,必有喧譁失措之弊,依缺檢飭例,別爲差出衛將及部將,而若缺五六字其人,未必盡是解事之人,衛將,則閑散缺四五字部將,則以訓局御營廳知彀官·敎鍊官中解事者,缺一從都監所願得者,定送事分付兵曹及兩局,使之擧行,何如?傳曰,允。
掌令金粹五啓曰,臣於昨日政府參謁,素患胸腹痛,卒然發作,昏倒叫苦,幾至不省,竟未進參,旣在應遞之中,何可一刻仍冒乎?竢病少間,今始自列,所失尤大,請命遞斥臣職。答曰,勿辭。退待物論。
掌令柳㝚啓曰,引嫌而退,疾病之來,雖所難免,參謁不進,在例當遞,請掌令金粹五,遞差。答曰,依啓。以上燼餘
午時,上御熙政堂受鍼。都提調金壽興,提調張善瀓,左副承旨李之翼,假注書李后沆,記事官金益華·睦昌明,醫官金有鉉·白光玹·金尙誠·崔聖任·金萬直·李應斗·金壽興等,入伏于戶外,只醫官入侍。都提調,招小宦,請入瞻望玉色,上命入侍。壽興曰,暑熱近甚,眼候以此未寧耶?張善瀓曰,近來極熱,雖常人當午,則眼花熹微矣。上曰,姑無澁痛之症,亦無赤暈,而雖淸朝,有時不爲淸快矣。上以對馬島回答書幣,出示壽興曰,泛稱不近之事,何如也?且撤邊防之重且難等語,以鑿山通道,本不與我相議,而亦非我之所許,況我邊防,不可撤移之意,改之,何如?泛以撤邊防,重且難云爾,則彼亦以舟行不便,爲莫大之重事,不可無攻破之語耳。壽興曰,以事理言之,則彼此事,豈無輕重之別,而上敎誠好矣。上曰,佐頃柰掘浦,缺我所許,恐喝脅持等語,及於此款,可也。壽興曰,差倭缺意,未知其故矣,近聞東萊府使私報,則缺回答書幣,速改下送,宜矣。江戶五萬餘戶之燒火,缺未知渠國,有何變故而然也。上曰,在前江戶,亦有失火之事耶?壽興曰,前日水漂千餘戶,而無燒火之時矣。李之翼曰,丁未年,臣爲東萊府使時,倭館失火,其時渠輩曰,江戶亦燒火云,而渠國風俗,接屋連墻,故火起,則皆逃避而不爲撲滅云矣。壽興曰,燔造誌文,非擇筆法也,習於用靑者,能善寫,故以李益新書之事,閔維重,陳達於頃日榻前,而益新書寫,似爲未安,士夫中能書者,則柳以升·趙相愚·洪錫龜等,皆曾書燔造誌文,而筆法,亦精云,無論官之高下,以士夫書之,宜當矣。上曰,趙威明,則不能書耶?壽興曰,書法雖善,而未聞習於用靑耳。善瀓曰,趙威明書法,韓體也,不合於用靑,洪錫龜,頗精云矣。上曰,工判,不能書耶?壽興曰,眼昏不能書矣。壽興曰,朝進奉梓宮事,以兩條擇用,可矣。上曰,然。壽興曰,破舊陵時,當別擇壯軍,而至敬之地,有領軍者,可無煩雜之弊,都監將官中,擇定部將,堂上中,擇定衛將領率,可矣。上曰,此與他役不同,必有號令,然後可無紛雜之患,擇定,可也。壽興曰,衛將,則李敏哲爲人精敏,可合此任,領役部將,亦當擇定矣。上曰,又定都監將官,各領其伍,俾無喧雜,可也。壽興曰,卯時,日尙未明,且缺黑之時,用燈燭事,已定奪矣,以役軍持燭,似甚不可,以別監輩執燭,可矣。善瀓曰,以忠贊衛,可矣。上曰,忠贊衛,亦可,而其時下番別監,皆當出送矣。上曰,見嶺南狀啓,頃日大雨,嶺南,則不來矣,全羅道,則雨水頗洽,而亦不如京中之滂沱矣。壽興曰,然矣。兩西,則雨水過多,平安道所儲,賑恤廳綿布,阻水不得運送云矣。善瀓曰,庚戌以後,以年凶之故,忠義衛付祿者,只存二十人差定,藏氷時及各陵差備矣,今此遷陵時,及擧動差備,甚多,決難推移,加出十五人付祿,則可無不足之患矣,敢達。上曰,依爲之。壽興曰,缺頃日以守令黜陟不明,請推諸道監司,缺四五字以此事陳疏云,疏語雖未得見,而金錫胄之缺言,亦有意見,而臣意,則不然也。凡大小臣僚,怠慢之習,已成痼弊,不可無警飭之擧,且以規例言之,殿最無一人居下,則監司請推,例也,發緘問備,非論罪之事,乃警飭之意也,臣意,不知推考之爲不可也。善瀓曰,監司之職,在於黜陟,而黜陟亦難,不能不拘於私情,若有黜之者,甚至齎怒而含怨者,黜陟,是以不明矣。上曰,予意,則推考申飭,爲好矣。壽興曰,下諭誠好,而不爲推考,事體不然,推考後下諭,則似好矣。上曰,生民苦樂,係於守令,守令黜陟,在於監司,政院,以此意別爲下諭於諸道監司,可矣。壽興曰,近來書院請額,前後紛沓,而聞原州儒生,以元天錫書院,陳疏請額云,該曹循例防啓,而此人,則似當有特賜之擧矣。上欲受鍼,命提調以下退出。壽興曰,受鍼時,衣襨不脫,則臣等,請勿退去。善瀓曰,成廟受鍼時,侍臣皆伏,史官一人,仰瞻不伏曰,君父受鍼,豈可只委乎醫官之手哉云矣。上受鍼,左右邊足部,衝·厲·兌至陰,左右邊手部,商陽·神門,執鍼,則金有鉉,缺則金尙誠也。受鍼畢,壽興進曰,明日亦爲受鍼乎?上曰,觀勢爲之矣。諸臣退出。以上燼餘
都摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。又啓曰,副摠管金宇亨,戶曹坐起進去晝仕,請出標信。傳曰,知道。都摠府謄錄
上在昌德宮。停常參·經筵。
元敬王后忌辰。
巳時,太白見於未地。
藥房都提調金壽興,提調張善瀓,右承旨李嵇啓曰,伏未審夜來,聖體調攝若何,眼候受鍼之後,抑有其效乎,慈殿煩熱之候,比昨,亦何如?臣等,區區憂慮,敢來問安。答曰,知道。慈殿夜來煩熱之氣,頗有減歇。予之眼候,與昨無異矣。
大殿,政院·玉堂問安。答曰,知道。
李嵇,以禮曹言啓曰,曹所屬,內醫院官員,今春夏等褒貶,本院提調,有故,限內不得爲之矣,今始等第以入之意,敢啓。傳曰,知道。
又以義禁府言啓曰,成均司藝姜碩昌,前佐郞權愈,前博士李萬封等,拿問處之事,傳旨啓下矣。李萬封,前已拿囚,姜碩昌·權愈,方待命於本府,卽爲拿囚之意,敢啓。傳曰,知道。
李之翼啓曰,鄭榏,異姓四寸弟幼學李世運,身故,服制已行四日,出仕何如?傳曰,允。以上燼餘
上在昌德宮。停常參·經筵。
下直,襄陽府使鄭世輔。
藥房都提調金壽興,提調張善瀓,右承旨李嵇啓曰,蒸炎急雨,氣候異常,伏未審夜間,聖體調攝若何,眼候,時無淸快之效乎,慈候,比昨亦復何如?臣等,憂慮未弛,敢來問安。答曰,知道。慈候,與昨無異,予之眼候,別無差減之效,今日亦爲受鍼爲之。
崔逸啓曰,同副承旨李奎齡,以家有可疑之疾,再承召命,不敢入來,陳疏到院,而觀其疏辭,則奴僕數人,相繼傳染,至於女子,痛勢亦重,不得不親自救療,臣以癘疫中熏染之人,不可復入於近密之地云,元疏不敢捧入,而合有變通之道,何以爲之,敢稟。傳曰,遞差。
都目政事。
吏批,判書洪處亮進,參判姜栢年進,參議金益炅進,都承旨鄭榏進。
兵批,判書金萬基進,參判金徽進,參議吳斗寅進,參知鄭晳未肅拜,左副承旨李之翊進。
吏批啓曰,今都目政,各歧仕滿應遷者,相避及未準朔監察·禁府都事,各司久任,時推人員,竝擬,何如?傳曰,允。又啓曰,玉堂闕員及本曹郞廳,今當差出,而外任相避,竝擬,何如?傳曰,允。又啓曰,四館陞出六品時,必於承文院褒貶之坐,九處應講,然後遷轉,而承文院褒貶,有故過限,則四館積滯,可慮,故自前雖未九處講,亦有陞出之例矣。今番槐院褒貶,亦爲差池,四館應遷而積滯者,頗多,依近例爲先遷轉,何如?傳曰,允。又啓曰,新除授南原府使兪瑒,以奴名呈狀曰,方患毒痢,決難赴任云,而連以調理赴任,題退矣。今又呈狀,備陳病重實狀,決難赴任之意,本府曠官,已久,公務積滯,夫馬入京,等待已久,其弊,亦不可不慮,府使兪瑒,循例改差,依他罷黜,其代,差出,何如?傳曰,允。又啓曰,平安道淸南北守令各一窠,以文官曾經臺侍之人,極擇差送事,纔已定奪榻前矣。淸北,則時無餘存窠闕,新除授理山郡守李尙立,改差。其代,以文官差送之意,敢啓。傳曰,知道。
吏批,以權誢爲瓦署別提,李懏爲燕岐縣監,李墀爲安陰縣監,鄭善養爲巨濟縣監,李昌爲同福縣監,鄭之彩爲海南縣監,柳蘊爲金川郡守,申斗極爲興陽縣監,安燦爲順安縣監,朴相馨爲掌令。慶基殿參奉柳彬,禧陵參奉尹尙卿相換,鄭晳爲兵曹參議,申晸爲禮曹參議,柳命天爲萬頃縣令,張世良爲豐基郡守,崔後尙爲副應敎,閔宗道爲承旨。右副承旨閔宗道,同副承旨崔逸,兵曹參議吳斗寅,參知鄭晳,尹拯爲進善,黃震耉爲漢城判官,金粹五爲靈岩郡守,鄭行一爲禁府都事,崔後寔爲漢城參軍,權堣爲左尹,沈若浚爲三水郡守,鄭公奭爲左水運判官,李尙立爲理山郡守,韓國俊爲蔚珍縣令,李國芳爲黃海都事,李世甲爲宗簿主簿,宋文炳爲司贍直長,沈橚爲長興奉事,許梓爲監察,趙師錫爲副校理,朴泰尙爲副修撰,金敬文爲司僕主簿,李厚蒔爲繕工直長,李克哲爲司饔奉事,李舜元爲禮曹正郞,沈柟爲兵曹佐郞,金海一爲南原府使,金錫胄爲吏曹正郞,李晩亨爲活人別提,權尙矩爲舒川郡守,李文著爲內贍直長,李堂揆爲校理,黃震耉爲漢城判官,柳命賢爲兵曹佐郞,元振澤爲忠淸都事,鄭道成爲永柔縣令,尹梅爲刑曹正郞,李英甲爲工曹正郞,李藼爲吏曹佐郞,李齊泰爲軍資主簿,韓益昌爲掌樂直長,任相元爲修撰,申翼相爲副校理,李孝源爲禮曹佐郞,權愃·沈極·宋德周爲典籍,李堂揆爲吏曹佐郞,纉光爲內資奉事,李堅爲內資直長,任相元爲校理,兪櫶爲理山郡守,李惟聃爲監察,鄭尙獻爲魚川察訪,李蓍吉爲義盈主簿,睦昌遇爲義盈直長,尹搢爲吏曹佐郞,李寅煥爲修撰,宋昌爲司成,尹爲學祿,南有星爲承文博士,裵幼華爲引儀兼參軍,李時欽爲司饔直長,宋奎濂爲獻納,朴泰尙爲校理,張梲爲敦寧奉事,權脩爲禮曹佐郞,朴宗岳爲內贍主簿,洪萬鍾爲副修撰,愼仁立爲宗簿直長,柳彬爲義盈奉事,尹衡聖爲輔德,洪萬里爲禮賓主簿,承旨李嵇,兼春秋減下。
兵批啓曰,忠淸水使,今當差出,而擬望之人,乏少,未赴任守令,竝擬,何如?傳曰,允。以李東相爲內禁衛將,柳星緯爲羽林衛將,金明錫爲全羅右水虞候,愼亨胤爲珍島監牧官,柳苾爲順天監牧官,洪震碩爲忠淸水虞候,金碉爲永宗僉使,金光輝爲天城萬戶,黃永淸爲呂島萬戶,尹昌亨爲忠淸水使,缺爲宣傳官,權順昌爲副護軍,金粹五爲副司直,蘇山海爲安東營將,洪處厚爲同知,李世翊爲僉知,李時煥爲景德將,金起龍爲訓鍊主簿,金善鳴爲甘浦萬戶,崔庭顯爲五衛將,李奎齡爲副護軍,李碩慶爲折衝,捕賊,安後昌爲文兼宣傳官,文翊順爲上土僉使,卞爾僤爲缺城僉使,方垣爲柔遠僉使,丁益燾爲都摠都事,李命相爲武兼宣傳官,宋尙義爲武兼宣傳官,丁熽爲格浦萬戶,崔嶸爲菁川別將,金起龍爲永登萬戶,許璞爲訓鍊僉正,李世章爲五衛將,崔聖任爲忠壯衛將,韓樞爲都摠都事,李庭翼爲訓鍊主簿,尹爲漆浦萬戶,徐穉·朴世益·李飜爲守門將,李世彬爲全羅兵虞候,李俊明爲都摠經歷,朴興奎爲助羅萬戶,金益壽爲武兼宣傳官,李允傅爲五衛將,閔晟爲都摠都事,申尙亨爲武兼宣傳官,盧道昌爲都摠經歷,李尙梗·南得徵爲守門將,崔瑞象爲木浦萬戶,缺琦爲宣傳官,尹聖擧爲五衛將,崔井鉉爲南虞候,缺爲宣傳官,朴時益爲守門將,安垕爲副司正,趙善喆·林時憲·李碩薰爲副護軍,金振憲爲碧圃萬戶,缺爲溫萬戶,鄭頀爲訓鍊主簿,鄭弘佐爲宣傳官,韓榰爲都摠都事,柳星昌爲訓鍊判官。
李嵇,以山陵都監言啓曰,舊陵齋室,今當撤毁,而前日定奪時,只欲取用其材瓦矣。卽此小浮石所,伐石工役,則齋室所用之石,其數甚多,浮取之後,四十餘里舁運之役,亦極浩大,反不如移用舊齋室前排石之爲便,材瓦移去時,柱石·階石·溫突石,竝令運致於禿音江上,載船上去,卸下于新陵洞口外,以爲曳入之地,宜當,以此分付擧行,何如?傳曰,依榻前定奪施行。
又以禮曹言啓曰,今此遷陵時,各殿服色,磨鍊以入,而禮文有云,應服三年者,服緦,而大王大妃殿,己亥年初喪時,已行朞服之制,則今無成服之禮,大臣之意,亦如此,故不爲磨鍊以入之意,敢啓。傳曰,知道。
又以禮曹言啓曰,寧陵齋室,將爲撤毁,已擇吉日,本陵祭器床卓及朔望香,其將移安于穆陵遷葬時,本曹文書相考,則其時亦爲移安於穆陵齋室及獻官廳,今此撤移之日,附近穆陵獻官廳移安,宜當,依此爲之之意,敢啓。
又以禮曹言啓曰,遷陵時各樣缺磨鍊以入,而自上行望哭禮時,王世子,當爲入參,而庚午年謄錄中,無磨鍊之事,今番,則何以爲之?敢稟。答曰,今番,則磨鍊,可也。
又以禮曹言啓曰,遷陵時緦服,葬後,旣虞而除之,白衣終三月,而除事磨鍊啓下矣。謄錄末端,有因議大臣啓辭,各殿緦服白衣,自開陵望哭之後,至虞祭而後除之之文,而遺漏不得擧論以啓,不勝惶恐。得見本曹文書,則庚午年遷陵時,仍政院啓辭,議大臣,而自上以依已行前例,爲敎,故其時緦服白衣,虞祭後竝除矣。今此除服一節,亦當依庚午年例擧行,故元啓目中,付標以入,而庚午年議大臣文書,謄書竝入,以備睿覽乎?敢啓。傳曰,已有前例,似當依此擧行,而事貴詳愼,令禮官更議于宋判府事,以啓。
又以吏曹言啓曰,伏見內需司啓下公事,七度內,其一,則驪州粘移鄭之壽,鄭宣弼等奴婢再度得決頉定事而本司不許頉案,更請令本道推缺三度定式,載在法典,而近又再度爲限,明有受敎,缺亦已多年,今不可仍一奴婢,乖了成憲,再決之外,有何更査之事乎?其二,以延安奴大奉所志,請令本道重治朴再泰壓公爲私,非理橫侵之罪也。鄕曲之人,似無無端橫點內奴之理,必有其間根脈曲折,而外方,只爲奉行啓下事意,直以壓公爲罪,準法科斷,則不但於渠,不無冤痛之端,其在法例,亦不當只據其奴之自訴,遽斷一邊人罪案也。其三,因於義宮稱奴手本,瑞山地堰畓修築煙軍,請令三邑定送事也。庚辛兩年中,民之飢病死亡,如經大亂,今其孑遺,生意索然,上年被災,春窮亦甚,而當此時調發民丁,驅以役之,則恐大有歉於聖上年來恤民之至意也。此三件,俱涉不便,而關由之法,有不容但已,故敢此仰陳,驪州,則依再度得申之法,施行。延安,則使之定訟官明覈處之。瑞山,則姑勿役民,徐待年豐,何如?傳曰,驪州事及延安事,令該曹取考文書,稟處,瑞山事,待明年擧行,可也。
又以吏曹言啓曰,三月初三日大臣·備局堂上引見時,右議政金壽興所啓,吏曹草記,捕賊守令論賞事,請令廟堂稟旨,啓下已久,而曾已入侍定奪之意,陳達,未及回啓矣。近年以來,外方賊患,滋盛,守令之捕賊陞資者,未免有過濫之弊,故自朝家變通,定其名數,而治盜之際,濫及無辜,致有冤死者,亦或有之,該曹之防其弊,其意誠好矣。但守令之捕賊除害,雖曰職分內事,似與捕盜廳及討捕使之專管治盜者,有間,而至於不捕者,論罪之擧,尤有所難行。以各道文報觀之,竊盜之患,無處無之,而捕捉者,絶小,不捕守令,如欲一一論罪,則殆無完邑,將不勝其紛紜,論罪一款,則難便如此施賞之路,又爲專然防塞,則其於捕賊之事,恐不着實。守令之捕賊討捕,使之治盜,如有濫枉之弊,則本邑監兵使,宜無不得聞知之理,使之嚴加糾察,其中不爲着實緝捕,或有濫及良民之弊者,啓聞論罪,則亦可謂矯弊之地矣。上曰,論賞之規,則依前爲之,而治盜之事,討捕使,雖直爲啓聞,亦令枚報監·兵使,常加嚴察,俾無濫及之弊,且爲審察文案,討捕使與守令,如有不善奉行者,隨卽摘發啓聞,可也事,傳敎矣。捕盜之賞,所當依前定式施行,而第獷悍與强盜,不可不爲分別,取考嘉靖三十二年大臣備局議啓,有曰,守令捕盜,固其職分,故大典捕賊條,守令,不在論賞之例,雖其職分,而若無賞以勸之,則守令等,盡力捕獲,以祛民害者,必小。後續錄所云,境內獷悍大儻,措置得宜,乘機捕獲,顯有功力守令,賞加者,爲此也。所謂獷悍大儻,聚呼民衆,擇居形勢之地,推其中桀黠者,爲魁,或至用儀章兵器,作爲號令,惟意出沒,殘殺發告之人,無所不至,立威恐喝,使人人不敢指其所在,久經歲月,大肆凶惡,朝野所共知,而郡邑莫敢措手,守令有能捕獲此儻者,堂上官及堂下官,資窮者,給一賞加,未資窮者,加資陞職,其他捕强盜守令,資窮者,遞時陞敍,未資窮者,依例加資。資窮準職,及堂上官以上守令,則臨時用他賞以勸之,著爲一定之規事,啓下刑曹,以此觀之,則近來所捕,皆不過强盜,而所賞,雖六品守令,皆陞通政,實有乖於祖宗朝立法之意。卽今凶年之餘,强盜之患,處處有之,則其所捕獲,雖不可全無激勸,而亦不可全無參酌,缺滋濫雜之弊,令廟堂更爲申稟,分其獷悍與强盜,參以祖宗朝受敎酌定賞典,分等施行,何如?傳曰,允。
李嵇,以兵曹言啓曰,今月二十九日禁軍及上下番精抄軍,當爲依例合操,而臣金萬基,身病苦劇,不能起動,中軍李重信,重得痰火之症,亦不得察任,無他推移之勢。合操,則不得設行,令千摠元振洙,只領精抄軍,習陣於慕華館,八番將官及軍兵等,除標信出用,而闕門把守,依前例以砲手替把之意,敢啓。傳曰,知道。
又以備邊〈司〉言啓曰,頃日京畿各邑庚辛兩年移轉穀物未納,査覈啓本覆啓時,考見其後錄,則積城縣應納米三十八石十四斗內,十九石四斗,捧留本官,時未輸納,十九石十斗,時未畢捧云,以此觀之,則乃是全不輸納,不可與他邑,一體推考,故請以拿推,而特命拿問矣。今者更考前日京畿監司上送各邑納未納成冊,及本官成冊,則庚辛移轉米太,雖有未納之數,其已納者,亦至五百餘石,而只辛亥租代米,耗竝四十九石九斗內,本租二十一石五斗,散在民間,應納米三十八石十四斗內十九石四斗,留捧本官,未及輸納,十九石十斗,時未畢捧,此正本道査啓中開錄者也。査啓時,他邑段,移轉穀物,已捧未捧,輸納與否,竝爲□元數之內,而獨於積城已輸納之米太,全不擧論缺能者抄出,故本司,亦以査啓之數,覆啓到缺五六字命,本道査啓之疎漏,誠極可駭。臣等,亦難免不能詳考缺不勝惶恐,前後曲折,敢此陳達,而京畿監司洪處厚,從重推考,何如?傳曰,允。
大殿受鍼後,藥房·政院·玉堂·二品以上問安。答曰,知道。
鄭榏啓曰,祿都目政事,兼行之意,敢啓。傳曰,知道。
掌令柳㝚啓曰,請張應一,亟命遠竄。請黃海監司黃儁耉,亟命罷職不敍。措辭竝見上新除授正言洪萬鍾,時在京畿衿川地,請斯速乘馹上來事,下諭。答曰,不允。末端事,下諭事,依啓。
自昧爽至辰時,有霧氣。巳時,太白見於未地。夜二更,月入南斗星。
巳時,上御熙政堂受鍼,藥房都提調右議政金壽興,提調左參贊張善瀓,右承旨李之翼,假注書李聃命,記事官尹致績·睦昌明,醫官金有鉉·白光玹·崔聖任·李後聃·金萬直·鄭斯玄入侍。壽興曰,眼候受鍼之後,亦不愈云,日氣甚熱而然歟?上曰,醫官見之,可也。醫官輩,齊進瞻仰而退。有鉉曰,眼睛則明,而上胞,暫似不明矣。上曰,何邊耶?對曰,右邊也。壽興曰,臣等,亦瞻望天顔,則眼彩果爲淸明,未審開眼,如何?上曰,左眼不淸利,而有礙矣。壽興曰,然則受鍼右邊,爲可歟?有鉉曰,左右受鍼,則效不專,一邊受鍼,似當矣。聖任曰,雖有輕重,左右俱鍼,似當矣。善瀓曰,諸醫之言,以左右俱鍼,爲可云矣。上曰,此非必濕熱所致,雖寒節,亦如是耳。諸醫曰,他穴,則只用一邊,而攅竹,則左右皆施,爲當矣。諸臣少退。上受鍼,右邊足部,太沖·厲兌·至陰三穴,金有鉉執鍼。上曰,書幣中一言措語事,政院傳之誤耶?壽興曰,政院,果缺爲未妥,更觀之,則一言兩字之不合,果如聖敎缺有一言而聽之之事,彼輩奸巧,或以此執頉,則不如缺聖敎至當矣。上受鍼,右邊手部,商陽·神門·右攅竹·左攅竹竝四穴。聖任跪曰,已畢,諸醫少退。壽興以下,皆進。醫官金有鉉,以水刺厭進,言于都提調壽興曰,水刺厭進之候,前亦有之矣,未審今則何如?上曰,前日,則雖有厭進之時,不至大段矣,今則或有甚苦之時矣。壽興曰,暑熱如此,故閭閻間亦有此症,而前日如此時,有藥物進御之事矣,如生脈散之劑,今亦進之,何如?上曰,大抵暑熱所傷故爾。崔聖任曰,生脈散,雖是治暑之藥,而卽今眼候之不快,實因脾胃之濕熱,五味·門冬,似不襯合,以淸熱瀉濕之劑,進御,似當矣。上曰,診脈,可也。聖任,進前診之。萬直,又進診而退。聖任曰,時固蒸熱,而左三部脈候浮數,右邊脾胃脈,亦熱矣。萬直曰,左三缺洪,右寸關,與前日似異矣。上曰,前日,則虛云矣,今亦如是耶?皆曰,實矣。厭進,蓋以濕熱也。上曰,何藥爲當耶?萬直謂聖任曰,白朮除濕湯,爲可耶?聖任曰,白朮除濕湯,似好,而白朮,乃是主材,故似不宜於眼候,臣意,則竹葉石膏湯,似好矣。萬直曰,白朮,雖曰溫燥,能除脾濕,不必爲害,而眼候如此時,則未嘗用之,今亦勿用,似當矣。壽興曰,竹葉石膏湯,其味,何如耶?聖任曰,味淡而好矣。上曰,加入何材耶?聖任曰,黃連似好,而以味苦爲缺上曰,雖然眼候如許,不可以味苦,故舍黃連不用也。聖任曰,黃連·梔子·生知母,當加入矣。上曰,柴胡,則不入耶?聖任曰,柴胡,亦似當入矣。聖任,仍使萬直,書藥錄。聖任曰,本方石膏四錢,似重矣。上曰,本方不可減矣。人蔘亦多入耶?聖任曰,一錢五分矣。上曰,黃連,則七分,可也。萬直曰,五貼進御,似可矣。壽興取其藥錄進達曰,外雖有醫,不必皆詢,以此方文,直爲劑進,何如?上曰,依爲之。壽興曰,舊陵齋室石,輸運事,才已啓辭,而閔維重出往小浮石所,牒報都監,以爲小浮石,工役甚鉅,而齋室所入之石,浮取之數,旣多,輸運之役,又難,舊齋室之石,自陵所至江邊,不過十里,而移載於船,卸下於新陵之底,與其浮取新石,陸軍四十里之功,此爲便宜云。臣意,亦如是,故敢達矣。上曰,利川石品,亦無形矣。壽興曰,雖堅品,則常石矣。上曰,丁字閣與齋室,事體有異,尤當用以精石,而利川石品,頗劣,缺前日餘石,可至百餘箇,擇其大者,運送新陵,以造丁字閣。缺曰,聖敎至當矣。上曰,浮石於京江近地,以爲水運缺運四十里之難矣,而當初何不爲此計耶?之翼曰,自小丘至缺上曰,小丘,則猶不甚邇,而今則浮取於乷河里,乷河里,則去江邊缺善瀓曰,果然矣。上曰,齋室石,與丁字閣石,大小何如耶?舊齋室石,用於新陵丁字閣耶?壽興曰,礎石,則未知其可用,而階石,則似可推移用之矣。善瀓曰,臣以祭官,曾詣章陵見之,則丁字閣石,與齋室石,別無異同矣。壽興曰,使出去石手,計數而來似可矣。上曰,依爲之。壽興曰,頃日榻前,下詢諸石長廣之如何,而退考謄錄,則長五尺,廣四尺五寸,厚六寸九分矣,近日連有風雨,江華石,以此似不能來矣。上曰,水路雖險,致精則不敗,近以濟州事見之,則連數年輸運之船,一不致敗,可驗於此矣。壽興曰,艱險處不敗,平易處致敗,實由於用心與放意也。上曰,自濟州至大陸,其間柚子外,無他島可以依泊處云矣。壽興曰,然矣。壽興曰,今日大政也,吏·兵判,遇大政,則例問於大臣,故臣以守令及初入仕,各別擇差之意,答之,而別有欲達之事矣。平安一道,異於他處,上納諸賦,皆蠲罷,使之專應勅行之需,而且其地,素稱利窟,物貨湊潗,土地肥饒,缺離,亦不凋弊矣。近來西路守令,皆以武弁及雜類,差送,多有濫雜之弊,事甚可慮,今後,則淸南北守令各一人,以曾經臺侍有風力可彈壓者,各別擇送,遞來時,又以臺諫召還,如是,則無異一御史,而可以隨其見聞,有所糾劾矣。上曰,似好矣。壽興曰,外議亦如此矣。平安都事,以曾經臺侍送之者,亦自先朝爲之,而法久而不遵,臺侍亦乏人,未免有苟充之患,此亦以臺侍差送,似可矣。北評事,則猶以極望差送矣。善瀓曰,祖宗朝,以內重外輕,爲非,故出入三司者,皆除外任,使之練習吏事而後,用之矣。宣廟中年黨論以後,三司之人,非罰則不出外,以此識者,言之久矣。西路守令,皆是武人無識之類,故勅行之時,唯恐遞罷,苟冀無事,非理之事,可駭之擧,不一而足云,以名官差定,誠爲好計也。壽興,又以淸南北各一邑,以曾經臺侍,極擇差送事,更達。上曰,依爲之。今日政,分付此意,可也。上曰,禮曹謄錄磨鍊中,有代奠官·侍殯·內官,而侍殯·內官,則無名目,何謂耶?之翼曰,庚午謄錄,有之矣。善瀓曰,侍陵官之代也。壽興曰,代奠官,則其數似多矣。上曰,非也。只一人也,代奠官,則例爲加資,己亥年缺嘗爲之矣。諸臣退出。以上燼餘
慶尙監司書目,星州良女彩雲,爲其病夫,節義可尙,不可無褒尙之典,令該曹覆啓施行事,及道內農事,節屆初秋,老火肆虐,雨意漠然,前頭民事,極爲渴憫事。以上朝報
義禁府啓曰,罪人李萬封押去啓目,已下,而以史官時日記未修正事,方在未照律之中,姑不得發送之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂問安。答曰,知道。
藥房都提調金壽興,提調張善瀓,右承旨李嵇啓曰,伏未審夜來,聖體若何,眼候,受鍼之後,亦無淸快之效乎,昨日劑入湯藥,其已進御否乎?臣等,區區憂慮,敢來問安。答曰,知道。症候已言于醫官矣。
以都摠府言啓曰,今日入直軍士,當爲中日習射,而都目政事相値,不得爲之之意,敢啓。傳曰,知道。
下直,竹山府使元振洙。缺
金禹錫啓曰,都承旨鄭榏吏批政廳進去,右副承旨閔宗道,同副承旨崔寬,俱未肅拜,左副承旨李之翼,移拜黃海監司,廳中,只有臣禹錫及右承旨李嵇,兵批政廳,何承旨進去乎?敢稟。且廳中位甚不齊,出納之際,事多苟簡,右副承旨閔宗道,及今日政差出承旨,竝牌招肅拜,何如?傳曰,知道。左承旨進去。
有政。
吏批啓曰,新除授交河縣監尹榮呈狀內,家有八十二歲老父,病勢危篤,人子情理,不忍暫捨,決難赴任云。守令頻遞,實爲未安,故以姑爲赴任,往來救護,題退矣,聞其父病,果爲深重,勢難暫離云,交河縣監尹榮,依例罷黜,其代差出,何如?傳曰,允。
又啓曰,宗簿寺官員,例以生進差除,而新除授主簿李世甲,直長愼仁立,俱缺仕直,以仕滿次第,循例備望受點,此二人,竝與生進中可缺差,何如?傳曰,允。
假注書李后沆出使,代沈壽亮。
鄭榏啓曰,右副承旨崔逸,今日仕進,卒患寒熱往來之疾,病勢漸重,扶曳出去,廳中之位,不齊,莫甚於近來,如此多事之時,不可等待,其自處,合有變通之道,何以爲之?敢稟。傳曰,然則遞差。
吏批,判書洪處亮進,參判姜栢年進,參議金益炅進,都承旨鄭榏進。
兵批,判書金萬基,參判金徽,參議吳斗寅進,參知鄭晳未肅拜,左承旨金禹錫進。
以許壕爲濟用直長,姜琛爲司圃別提,趙晟漢爲漣川縣監,李器晩爲伊川縣監,梁嶷爲光陽縣監,洪萬里爲監察,安命老·趙嘉錫爲直講,李之翼爲黃海監司,安垕爲正言,鄭徵爲承文著作,朴賓爲內資主簿,洪處豐爲尙衣別提,洪天敍爲長興主簿,朴純爲弼善,韓翼世爲軍器主簿,張鵬翼爲司圃別提,安崟爲尙瑞直長,趙爾重爲內贍奉事,姜琛·李淰爲監察,申以華爲禁府都事,黃克順爲中部主簿,柳沆爲司䆃主簿,趙景望爲尙瑞副直長,朴賓爲監察,洪受湸爲尙衣主簿,崔寬爲同副承旨,裵幼華爲禁府都事,李柔爲監察,宋挺濂爲典籍,任奎爲京畿都事,韓如斗爲交河縣監,金萬成·林渙·李參徵·朴尙郁爲禁府都事,鄭載恒爲典設別檢,南宮礎爲重林察訪,金梓爲廣興副奉事,李相堯爲司圃別提,梁重瀰爲掌苑別提,洪受湸爲戶曹佐郞,朴賓爲刑曹佐郞,廉振國爲靑巖察訪,柳命堅爲連源察訪,張縝爲省峴察訪,李埰爲典設別檢,辛輔璧爲司饔參奉,朴長建爲童蒙敎官,申懹爲童蒙敎官,金壽徵爲典牲參奉,洪萬燾爲康陵參奉,南泳爲禧陵參奉,金龜萬爲司宰主簿,趙相綱爲兼引儀,崔壽泓爲禮賓主簿,白時亨爲英陵參奉,鄭昌基爲孝陵參奉,權愹爲順陵參奉,權偉·沈始漢爲濬源殿參奉,金錫齡爲敦寧參奉,李鼎至爲東部參奉,南龍翰爲西部參奉,黃克順爲典牲主簿,洪天敍爲監察,鄭後僑爲兼引儀,趙謇爲中部主簿,申爲內資主簿,申澤爲尙衣主簿,李世容爲長興主簿,沈櫟爲引儀兼參軍,鄭正陽爲監察,趙重鼎·金箴爲假引儀,尹深爲應敎,吳斗寅爲承旨,閔宗道爲右副承旨,李濡爲校理。宗簿主簿李世甲,司僕主簿金敬文相換,宗簿直長愼仁立,內資直長李堅相換。
以洪濟爲宣傳官,金尙潛爲守門將,韓友文爲訓鍊主簿,李雄漢爲五衛將,黃應都爲五衛將,車轅爲水口萬戶,尹之常爲神方仇非萬戶,柳缺爲武兼,宋翊漢爲玉連萬戶,張允文爲阿山萬戶,兪泰基爲宣傳官,朴守禮爲守門將,朴泰尙爲北評事,曺弘益·金礪爲武兼,金龜萬爲副率,林恒壽爲守門將,金萬重爲副司果,趙相愚爲侍直,林碩昌爲守門將,尹以健爲洗馬,宋孝曄爲武兼,李台揆爲副率。
閔宗道,以弘文館言啓曰,下番四員,皆在外,副應敎崔後尙,牌不進,上番,則只有臣相元,下番,勢將闕直,新除授應敎尹深,校理李濡,牌招肅拜,以爲推移入直之地,上番,姑降下番,何如?傳曰,允。
以戶曹言啓曰,本曹所屬,軍資監官員等,今春夏等褒貶,因都提調有故,不得磨勘矣,今始等第以入之意,敢啓。傳曰,知道。
掌令柳㝚啓曰,請張應一,亟命遠竄。措辭見上答曰,不允。
右參贊李尙眞疏曰,伏以臣罪加重,聖恩加隆,臣請愈急,聖兪愈靳,每奉批旨,轉益狼狽,愍然微軀,置之無所,臣感缺誠畏天威,萬有一可進之義,則其何敢復事頻煩,自增罪戾哉?古今天下爲人臣子者,雖不必一一爲忠臣孝子,亦未必一一爲不忠不孝,而若有罔極之言,一加不忠不孝之名,其人,雖實忠實孝,無所容於天地之間,此固暮世人憎嫉人者,所以爲奇中之機穽,而設有當時後世,一脈公議,稱冤申誣,在其人道理,則不敢不以罪人自處,正宜未缺之前,恒反于躬默念,以爲我苟修於身信於人,則必不至蒙此罪名,早夜惕慮,以思毖後,則雖不復見許忠孝之名,猶不失負罪引慝之道,若或自以爲吾無實犯,偃然行世,有同平人,則究其心跡,終難免不忠不孝之歸矣。義理所在,如是其驗,而臣若排却人言,但恃聖恩,冒就班行,揚揚自如,則是倨慢於殿下者,復肆其倨慢,不忠於先王者,益長其不忠也。臣之忘廉喪恥,羞浼朝紳,固不足言,而堂堂聖朝刑政之失,尤復如何?此臣向來所以區區自守,不敢變者,缺加細量,亦不知初心之非,無寧以違慢,萬被誅譴缺身。噫,古之帝王,所以礪世磨鈍者,必有罪施缺隅之節,不奪匹夫之志,今以殿下之明聖,洞察庶僚缺獨於臣缺不俯燭罪狀缺不垂憐情勢,而不行有司之法,不察自劾之懇,若是其閱月持久,則不但臣心悚懼,亦必物情憤鬱。伏乞聖慈,特加曲諒乎天理人情之終不可但已,亟命削臣職正臣罪,以肅朝家憲章,以謝前後人言,不勝幸甚。仍念臣前後罪名,俱關陵寢,今此遷陵時,凡事雖不敢有所干豫,方且聖孝悲憂於上,諸臣奔走於下,而臣獨滯外,有若不知,雖緣事勢,實乖分義,將何所報先王,而忠殿下也?有臣如此,果是不忠,唯自撫躬憐悼,益復瞻天震慄,臣之可罪,到此尤著,更願必賜快斷,俾安微分也云云。答曰,省疏具悉。已悉予意於前後之批,卿何固辭乃爾?宜體予意,安心勿辭,從速入來察職。
答大司諫李䎘辭職疏曰,省疏具悉。爾其勿辭,上來察職。
判中樞府事許積疏曰,伏以臣於待靳免之中,忽聞譯院提調除授之命,惟聖上不釋之眷,正反臣血祝之願,錯愕徘徨,旣悚且訝,繼於日昨,史官馳臨,傳宣聖批,不惟不許譴罷,乃更備加敦勉,至令臣從速上來,臣惶感之餘,一倍悶蹙,實不知措躬之所也。竊念古者人臣,致政歸田,授之榮銜,以致恩禮者,不無缺而亦不過假焉而已。如臣者,罪重玷辱,事異禮缺削奪,矧此輦兵隆寄,武庫匠作,其於爲任,重□□諸司雖或閑慢,亦莫非天心,而緣臣自竄,久致癏曠,黜陟□□不行者,已至於三,此則不特臣之日夜悚悶,論以朝家事理,豈意如是?容護彌甚,貽累彌大,玆冒萬死,更申危悃,伏乞聖明,特加三思,將臣本職及兼帶諸司,冀賜鐫免,以便公私,不勝萬幸云云。答曰,省疏具悉卿懇。予意已竭,而卿辭愈固,不知所以爲喩也。噫,卿之受先王恩遇,不可比於他人,當此遷陵事急,上下憂惶之日,深加引咎,堅臥不起,是豈望於卿者哉?宜體予意,安心勿爲控辭,從速上來,以副予望,仍傳曰,遣史官傳諭。
執義李柙疏曰,伏以臣猥以無似,忝叨匪據,恒懷愧懼,斥免是竢,加以見事不敏,愆咎自著,致速顚躓,尙誰怨尤,臺論之發,蓋由曲折,雖不敢呶呶自明,亦不得不暴其實,惟聖明垂察焉。頃者臣與同僚,直在玉堂,掌令成虎徵,於詣臺之路,暫爲歷入,出示袖中彈章,乃張應一事也。輿情攸係,意無異同,至於論罰輕重,則初無熟講之事,忙於傳啓,遂卽起去矣。聖批快允,不少靳閟,咸仰墍讒之盛德,而退聞物議,以爲應一之罪,合施投畀之典,止於削奪,未免太輕,臣等,亦念懲惡不嚴,則流害難防,以應一所犯,擬之此律,宜其不快於公論,公論所在,亦不容不達,故以群情愈往激之意,略及於箚中矣。且夫臺閣之論,必採公議,若擬律不當,物情未愜,則或有自己之發,自己而改之者,未嘗聞膠守而不回也。身親當之者,尙然,臣雖於伊日,偶然參見其臺章,枚擧物議,有所云云,終未覺其非也。事之顚末,不過如斯,而臺啓有曰,與玉堂相問,擬定律名,使人中道狼狽,有若以臣等,自初與聞商確定律,而退有後言者然,此臣之所未曉也。且臺啓之發,在臣移授憲職之後,遞差傳旨,不捧於見叨之職,而虛奉於旣遞之任,致令被彈帶職,狼狽轉甚,縮伏惶殞,罔知攸措。且臣有帶推應遞之嫌,出而自列,亦有所不敢,伏乞聖明,亟命鐫罷臣職,仍治臣使人狼狽之罪,以謝公議,以安微分,不勝幸甚云云。答曰,省疏具悉。爾其勿辭察職。
前贊善李惟泰疏曰,伏以臣缺,伏念今此之旱,實非尋常缺更十日不雨,則民事大去矣。所憂者,將不在於流殍,而在於盜賊,受其害者,將不至於畎畝,而及於邦家,古人所謂一念至此,心膽墜落者,正今日之事也。聖心惕慮,避殿減膳,審囚施恩,責己求言,至於收召詢訪,及於賤陋,此誠無不用極之至意也。如使臣身進,而有涓埃補益於國事,則雖使碎首,亦不敢辭,顧何憚於一動,第臣初非深藏高蹈之流也。十數年來,進退屑屑,已試無餘,其學術之荒疏,才具之滅裂,非惟同朝之所共知,想聖明,亦已洞燭矣。至其所陳瞽言,實竭臣之精力者,而一無可取,今爲中書之一故紙,其迂賤無用,於此亦可見矣。如此而又欲强顔冒進,雖不顧他人之非笑,獨不內愧於心乎?且臣犬馬之齒,已迫七十矣。衰朽侵尋,成一禿翁,當其盛壯,尙難驅策,矧今已到摧殘腐朽之域,何望其有所奮庸,以毋負聖朝缺招之盛意耶。臣之情勢如此,無由起承寵命,受恩逾涯,死亡無日,慚惶畏懼,撫躬悲悼而已。伏乞聖慈,察臣虛名,本缺用之學,憐臣實情,已絶當世之望,亟寢召旨,俾安微分,公私幸甚云云。答曰,省疏具悉。已悉予意於別諭之時矣。更不多誥,而第念遷陵事定,上下憂惶之時,爾不可退處田野,宜體此意,安心勿辭,從速上來,以副予意。
副校理金錫胄疏曰,伏以臣於前者,屢叨言責,動遭詆謗,跋疐爲□□而疎愚之性,尙昧於懲熱,顧嘗以語於親知曰,排軋,每及於疏異,糾讁,不行於僚友,此所以爲今日之朝廷,君有過,我擧之,我有過,君擧之,又何憾耶?故於昨者,忝在諫職,適因玉堂陳箚事,有所論列,而伊日之夕,遂遞其人而代之直,夜深承牌,倉卒詣闕,此雖不暇爲辭避退讓之節,中心愧悶,固已多矣。卽伏聞執義李柙陳疏,歷陳當初曲折,頗與臣言,有所逕庭云,是無乃臣久蟄鄕僻,新到京洛,而見聞之訛,遂至於此耶?糾人之多錯,處己則不慊,臣何敢貪恩冒榮,苟然自居於言議之列乎?伏乞亟賜遞斥,以安微分,公私幸甚。且臣於本月初三日登對之時,伏聞大臣,備論諸道監司黜陟不嚴之狀,自上遂竝有推考之命,此誠□□刷激發,以革其偸惰牽繫之習,其意豈不美□□以爲此必不能有所懾服於諸道監司者之心,不知其癢,而遽□□則體終不快,不執其痛而遽刺之,則病終不除,不知其某官之黜不黜而遽責之曰,不嚴於黜,不知其某邑之當陟不陟而遽□之曰,不明於陟,彼豈不內生玩忽之意,有支吾不首實之計也耶?今莫若還寢前日之命,而亟命代言之臣,先賜別諭於諸道,以申戒克愼考績之意,仍令於當道,特擧善治者幾人,不善者幾人,而其於考其善不善也,又令用宋朝司馬光所陳,剌擧八法,以爲例,及其後,又以其黜陟之當否,以爲諸道監司者之黜陟,則庶幾事有條理,且近於務實,事雖微苟,有懷不敢不達,伏願聖明,留意省察,有所進退焉云云。答曰,省疏具悉。疏辭,旣已議處矣。以上燼餘
禁府啓目,前博士李萬封,構誣尹邦憲,讆言誣人之罪,杖一百流三千里,盡奪告身,私罪。啓。
全羅監司書目,南原·靈光等官,人物震雷致死,至於二名事,及任實縣雌牛産雛,而一體兩頭四目,事係變異事。
咸鏡監司書目,道內染病,方痛五百二十四名,向差四百四十八名,死亡六十二名事。
平安監司書目,霖雨支離,汎濫懷襄,幾至三四度,永柔縣板橋渰水死者二名事。以上朝報
義禁府啓曰,以刑曹啓目,弑主罪人,奴甘同·婢春德·奴萬一·愛同等,移本府處置事,允下矣。罪人奴甘同·婢春德·奴萬一·愛同等,卽爲拿囚,而係是綱常罪人,依法例三省推鞫,何如?傳曰,允。禁府謄錄
上在昌德宮。停常參·經筵。
自昧爽至辰時,有霧氣。巳時,太白見於未地。夜五更,流星出織女星上,入西方天際,狀如鉢,尾長三四尺,色赤光照地。
藥房都提調金壽興,提調張善瀓,副提調鄭榏啓曰,伏未審夜間,聖體調攝,若何,眼候比昨益有差效否乎?臣等,憂慮未弛,敢來問安。答曰,知道。症候已言于醫官矣,今後勿爲逐日問安。
有政。
閔宗道,以義禁府言啓曰,以刑曹啓目,弑主罪人奴甘同·婢春德·奴萬一·愛同,移本府處置事,允下矣。罪人奴甘同·婢春德·奴萬一·愛同等,卽爲拿囚,而係是綱常罪人,依法例三省推鞫,何如?傳曰,允。
又以義禁府言啓曰,弑主罪人奴甘同·婢春德·奴萬一·愛同等,三省推鞫事,命下矣,委官何大臣進去乎?敢稟。傳曰,右相進去。又啓曰,以義禁府弑主罪人,奴甘同等,三省推鞫事,命下矣。兩司進參之意,城上所牌招言送,何如?傳曰,允。
禁府三省問事郞廳,尹深·鄭重徽。
吳斗寅,以兵曹言啓曰,今日禁府三省推鞫事,命下矣。禁府堂上,必備員,然後當爲開坐,臣以本府堂上,不可不進參,而方入直內司,判書臣金萬基,呈辭入啓,參議未差,參知臣鄭晳未肅拜,他無推移替直之員,參知鄭晳,卽爲牌招,使之替直,何如?傳曰,允。
閔宗道,以義禁府言啓曰,罪人李萬封押去,啓目已下,以史官時日記未修正事,方在照律之中,姑不得發送之意,敢啓。傳曰,知道。
傳于閔宗道曰,大臣·備局堂上,引見。
閔宗道啓曰,三省推鞫兩司之官,當爲進參,而大司諫李䎘,司諫朴世堂,獻納宋奎濂,皆在外,正言安垕,引避退待,正言李宇鼎,牌不進,他無進參之員,在前如此之時,在外臺諫,或有變通之例,何以爲之?敢稟。傳曰,在外之官,遞差。卽爲開政差出。
又以侍講院言啓曰,新除授進善尹拯,時在忠淸道尼山地,書筵侍講事緊,請斯速乘馹上來事,下諭。傳曰,允。
又啓曰,今日政,除諫院之官,竝爲牌招肅拜,使之進參於三省推鞫,何如?傳曰,允。
金禹錫啓曰,今日爲政事,命下矣,臣禹錫及左副承旨吳斗寅,右副承旨閔宗道,時在廳中,兵批政廳,則右副承旨閔宗道,以代房當爲進參,而政官有相避,不得進去,吏·兵政廳,何承旨進去乎?敢稟。傳曰,左承旨,吏·兵批兼進。
吏批,判書洪處亮呈辭受由,參判姜栢年進,參議金益炅進,左承旨金禹錫進。
兵批,判書金萬基呈辭受由,參判金徽,禁府坐起進去,參議未差,參知鄭晳進,左承旨金禹錫進。
以金徽爲大司諫,尹深爲司諫,魚震翼爲獻納,閔點爲同義禁,以崔逸·李䎘·朴世堂爲副護軍,宋奎濂爲副司直。
金禹錫啓曰,三省推鞫時,右副承旨閔宗道,當爲進參,而新除授同知義禁府閔點,乃是父缺際,事甚難便,似當有變通之道,以他承旨推移進參之意,敢啓。傳曰,依爲之。
又啓曰,依爲之事,命下矣。□□時在廳中,何承旨進去乎?敢稟。傳曰,左副承旨進去。
又啓曰,三省推鞫時,禁府堂上,不可不備員,新除授同知義禁府閔點,牌招肅拜,使之進參,何如?傳曰,允。
又以侍講院言啓曰,本院上下番,無他行公之員,只有輔德臣尹衡聖,文學臣魚震翼,方爲入直矣。文學魚震翼,今日政,移拜獻納,承牌出去,更無推移之員,勢將闕直,弼善朴純,留門牌招,以爲入直之地,何如?傳曰,允。
正言安垕啓曰,臣頃忝憲職,論事失當,重遭狼狽,出佐畿幕,亦有昏謬不察之失,與道臣同被推勘,又以政院假官時三日日記未修之故,詘有勘罪之擧,而千萬意象之外,被此新命,召牌旋降,臣誠惶殞悶蹙,不知所出,分義所在,不敢不趨詣肅謝,而兩度推緘,俱未勘斷,決不可一刻冒居言地,請命遞斥臣職。答曰,勿辭。
閔宗道啓曰,正言安垕,再啓煩瀆,退待物論矣。傳曰,知道。
掌令朴相馨啓曰,正言安垕,引嫌而退,推勘在身,勢難在職,請正言安垕,遞差。答曰,允。
閔宗道啓曰,執義李柙,正言李宇鼎,牌招不進矣。傳曰,知道。
巳時,上御熙政堂,大臣·備局堂上,引見。右議政金壽興,禮曹判書趙珩,判尹柳赫然,戶曹判書閔維重,同副承旨閔宗道,掌令柳㝚,校理李濡,假注書沈壽亮·吳道一,記事官尹致績·睦昌明入侍。金壽興進曰,日氣甚熱,聖體調攝,若何?上曰,無無大段缺矣。壽興曰,伏聞醫官之言,眼候似漸向差,豈有鍼效乎?上曰,受鍼後,似有效矣。上曰,有何稟定事耶?壽興曰,咸鏡道缺內奴束伍軍變通事,有登對稟處之敎矣。北路私賤缺身貢,而內奴之貢,徵捧猶前,殊非均平之道。上曰,此輩身貢,凶年則固難徵捧,而若如常年,亦何可盡減?束伍除貢,蓋欲其精擇簡鍊耳。壽興曰,束伍,則偏逸,其餘,則偏苦,非但奴婢之苦歇,不均,邊方之事,亦甚疎虞矣。上曰,束伍,則全然不減番缺輪回爲之,則脫有事變,爲用矣。閔維重曰,缺甚少,必多投入之弊,且軍額,亦有盈縮不一之患,缺其貢,何如?上曰,內奴,盡編於束伍,而分作一番缺而復始,可也。壽興·趙珩·赫然曰,聖敎至當矣。壽興曰,吏曹啓辭,捕賊人加資定式事,令廟堂更爲稟處矣。近來此事,誠爲濫雜,合有變通之道,而若不論賞,則將無以激勸,此事實爲難處矣。臣意以爲,守令捕賊者,則法典所謂獷悍大儻外,勿爲論賞,其他進告與捕捉人,則依前論賞,似可矣。上曰,諸堂上之意,皆然乎?珩曰,僉意皆然矣。維重曰,守令不待進告與上司分付,自爲設機捕捉者,論賞,則似無濫雜之事矣。上曰,進告人及守令之不待進告,設機捕捉者,竝依前定數論賞,可也。以上燼餘缺二張
右議政金壽興所啓,各道還上虛錄守令,査覈文書,已盡上年,而其數甚多,一切論罪,事甚難便,以石數多少,分等論罪,何如?上曰,千石以上,拿問,百石以上,先罷後推,十一石以上,推考,十石以下,勿論,可也。又所啓,尙瑞院官員,只有二人,輪回入直,而遷陵都監監造官趙景望,都目政,移拜副直長,都監事務緊重,不可兼察本院之任,副直長趙景望,他司直長換差,何如?上曰,依爲之。又所啓,國家大小事,大臣,宜無不知,而外方災異刑獄等狀啓,例下於該曹,而無回示大臣之規,大臣,只知大槪於朝報所出而已,不得見元文,其在事體,不當如是,此後外方狀啓中災異刑獄等大事,令該曹來示大臣事,永爲定式施行,何如?上曰,依爲之。又所啓,長興庫直長金楚重,以分司之官,當爲入直於山陵,奉事沈璛,以浮石所監造官,出去役所,只有主簿一員,勢難獨當周旋云,奉事沈璛,以他司奉事,換差,何如?上曰,依爲之。又所啓,人才,在於培養,而武弁尤難得人,我國之規,雖或有才者,必有履歷,然後可愜物情,猝然陞擢,人必不厭矣。三曹郞官,曾有擇差之規,而近來,則亦無此事,武臣堂下中,表表可用之人,別爲抄擇擬差於三曹郞官等任,似當矣。上曰,依爲之。又所啓,前日入侍時,吏曹判書洪處亮,以守令之限,已滿中,有聲績人,議大臣抄用事,定奪矣。旣有成命,不敢抄擇,而臣意,則非但輕改舊典之爲未安,精擇旣難,又不可續續抄啓,蓋凡事,守法則易,而法外伸縮,終有其弊,年缺一遵舊典,爲宜矣。上曰,依爲之。掌令柳㝚啓曰,請張應一,亟命遠竄。措辭見上上曰,不允。又啓曰,大同·魚川兩道察訪,自前擇送,意非偶然,而近來直以本道之人,差遣,雖詳愼之人,家在至近之地,不無貽弊之事,驛卒之情,皆願他道之人,請大同察訪金聖址,遞差,新除授魚川察訪鄭尙獻,素無名稱,亦爲改差,其代,令該曹竝各別擇送。上曰,依啓。又啓曰,新除授持平柳松齊,時在平安道永柔縣任所,請斯速乘馹上來事,下諭。上曰,依啓。
同副承旨崔寬上疏。大槪,臣負虛錄之罪,未勘之前,無非臣待罪之日,祗竢勘伏刑章,新命遽下,罔知攸處。近見罪犯此科者,輒皆照斷如律,臣罪惟均,前後無殊,病伏之中,嚴召又降,扶詣闕外,陳章自列,見却本院,臣罪旣重,終不敢冒進,又犯逋慢之誅,乞削臣職,亟正臣罪事。入啓。
禮曹佐郞趙爾翰,宋判府事處,誌文撰述後入來。
原襄監司書目,原州牧使宋時兢身死事。
問事郞廳尹深,臺諫,代趙根。
答閑良許疏曰,省疏具悉。嘉爾憂國縷縷進言之誠,疏中可以議處事,當令廟堂議處焉。
答副司猛鄭維悌疏曰,省疏具悉。憂國進言之誠,予用嘉之,所陳之事,當令廟堂議處焉。
答生員朴振文,溫陽前司果方履吉,咸悅幼學崔東㠍等疏曰,省疏具悉。憂國進言之誠,予用嘉悅,所陳等事,當令廟堂議處焉。
答平山業武金震發疏曰,省疏具悉。嘉爾爲國之誠矣。
答博川幼學方裕碩疏曰,省疏具悉。進言之誠,予用嘉尙焉。
答祥原幼學周東白疏曰,省疏具悉。嘉爾縷縷進言之誠,疏內辭緣,當令廟堂參酌議處焉。以上朝報
引見時,判尹柳赫然所啓,轝士軍,所當勿論上下員役,盡爲出用,而各衙門所屬員役,勿爲出用事,或移文分付,或直爲甘結,非徒事體未安,卽今戶口減縮,調用之際,亦甚苟簡,莫重轝士之役,渠輩雖或雇立,何可謀免乎?各衙門移文及甘結,一切勿施行,捧承傳施行,何如?上曰,依爲之。禮曹判書趙珩所啓,封陵後虞祭服色,曾於庚午年議大臣遵行時王定制,服緦服,行祭之後,素服以還之禮,今番虞祭時,服色,何以爲之?上曰,依庚午年已行之禮,施行。柳赫然所啓,把子前橋,卽御路大橋也。自朝家修築,事理當然,而居民,以私力改築,尙未畢役,非徒事體未安,所見亦甚可駭,令繕工監及期改築,何如?上曰,依爲之。又所啓,慕華館上馬石橋,大石墜落,已至累年,尙不改築,亦極寒心,令繕工監一體刻期修築,何如?上曰,依爲之。又所啓,舊陵所所用布帳竹,東郊可合松木,知數斫用事,分付漢城府,何如?上曰,不必東郊,京城近處,無論遠近,松木調密處,擇斫以用,可也。朝報
引見時,右議政金壽興所啓,廣州別破陣百餘名,以水原人充定矣。丙午以後,充定六十四名,則因兪瑒上疏,還給本府,而丙午以前,充定四十八名,則尙不還給,此輩,雖以別破陣爲名,元非技藝鍊習之類,每年自山城收捧米斗云。頃日水原府使金益勳,以還給本府之意,來言於臣,今又以此,論報于備局,而水原,以重鎭,諸衙門所屬應役之人,旣許還給本府,則今此四十八名別破陣,在南漢,元非大段得失,又非成才可惜之人。且摠戎廳所屬,龍仁·陽智軍兵,與守禦廳所屬,麻田·積城軍兵,纔已相換,而麻田·積城軍兵,頓減於龍仁·陽智,故摠戎廳所失,多至百餘名云,雖不必比較,四十八名別破陣,還給水原,未爲不可矣。上曰,依爲之。備局謄錄
上在昌德宮。停常參·經筵。
巳時,太白見於未地。
吳斗寅啓曰,今日朔望受香,十五日正日·十六日望日,此三日,連有拘忌,不得用刑,三省推鞫姑罷之意,敢啓。傳曰,知道。
鄭榏啓曰,吏曹郞廳,來言臺諫有闕,政事,何以爲之?敢稟。傳曰,明日爲之。
三省推鞫廳啓曰,罪人萬一,卽爲承服,而甘同,則變辭,還諱春德之同謀實狀,愛同之下手情節,皆不直招,極爲痛駭,甘同·春德·愛同,請刑推。答曰,依啓。
鄭榏啓曰,同副承旨崔寬,以前任安東府使時,還上穀虛錄事,入於拿問推勘中,方待命金吾,出納重地,不可久曠,勢難等待其決末,合有變通之道,敢稟。傳曰,旣已遞差矣。
閔宗道,以遷陵都監言啓曰,二房郞廳愼景尹,痢疾甚重,不得仕進者,已過累日,而病勢漸劇,差歇未易云。所掌諸務,決不可一刻暫曠,卽爲遞差,其代,以兵曹佐郞沈柟,差下,何如?傳曰,允。
又以山陵都監言啓曰,新陵丁字閣,依光陵丁字閣制度造成事,榻前下敎矣。卽爲發遣諸掌郞廳,使之更爲奉審圖形,以來之意,敢啓。傳曰,知道。
又以山陵都監言啓曰,山陵始役之後,則凡往復定奪之事,不可一刻遲延,故自前排立擺撥,以爲文書傳送之地矣。今番,則自京畿至利川,旣有南路擺撥,而常時撥軍數少,兩處文武,如或疊到,必有相値遲滯之弊,每站撥軍一名,使之加立東大門外一站,自利川至陵所,二站,又爲別設,而撥軍,則姑以三名,定額,撥將,亦依他站例,令本道定送檢飭,宜當,以此分付該曹及京畿,何如?傳曰,依啓。加立二名。
閔宗道,以弘文館言啓曰,新除授副校理趙師錫,以接慰官,時在慶尙道東萊府,副校理申翼相,時在原襄道伊川縣任所,修撰李寅煥,時在京畿漣川縣任所,副修撰洪萬鍾,時在京畿衿川地,經筵入番事緊,請竝斯速乘馹上來事,下諭。傳曰,允。
掌令朴相馨啓曰,請張應一,遠竄。措辭見上答曰,不允。
司諫尹深,獻納魚震益啓曰,請還收行副司直丁昌燾加資仍授之命,措辭同上國家不幸,先陵有土石之釁郄,君臣上下,衋焉憂惕,旣已亟定遷陵之計,時日已卜矣,匠事已集矣。粗有抱忠懇,識義分者,正當皇皇瞿瞿,合心竝志,以各自殫於喬山萬年之圖,則可矣。乃於此際,有闖然抵間,千里傳疏,以求一售其角黨排·媢忌讐之意,其幸其不幸,樂人之眚災,以盡敺一世於危惡不可測之地者,誠可怵然而駭心,志在於挑激君父,甚至於譏辱太上,而不少恕計,急於隔間群下。故敢有揑造虛妄,而無所忌,雖幸賴我聖明,燭照無餘,情狀莫遁,迹足以破一時奸壬之膽,而此如遺毒藏孽,終必爲朝紳禍亂之根柢,削奪之罰,太爲輕減,有乖於彼讒罔極,投畀有北之義,請張應一,亟命遠竄。答曰,不允。以上燼餘
禮曹,開陵下玄宮各日,及朔望日自上望哭時,百官詣闕,具緦服行禮事,磨鍊啓下矣。各日望哭時,王世子,亦具緦服入參之意,儀註中,臨時磨鍊,何如?啓依所啓施行。
慶尙監司書目,道內農事,禾穀慘被旱災,雨意漠然,民事罔極事,及東萊海雲臺近處,一小石轉出,事係變異事。
刑曹啓目,罪人奴甘同·婢春德等,每以韓墀奴婢,殺弑其主,旣已承服,乃是綱常罪人,萬一及愛同等段,以韓墀之同姓三寸姑母之奴婢,與甘同等同惡,戕殺韓墀夫妻,亦爲承服。律文內,奴婢□殺家長及家長之期親者,罪與子孫同云,係是倫紀罪人,皆移義禁府處置,何如?啓依允。朝報
上在昌德宮。停常參·經筵。
辰時巳時,日暈。
藥房都提調金壽興,提調張善瀓,副提調鄭榏啓曰,數日以來,老炎愈酷,伏未審聖體調攝,若何,眼候漸有淸快之效乎?臣等,區區憂慮,敢來問安。答曰,知道。慈殿症候,已言于醫官。予之眼候,尙未快愈,今日亦爲受鍼,爲之。
藥房再啓曰,卽伏承問安之批,且伏聞入侍醫官等所傳之言,慈殿,自數日前有寒熱之症,去夜,則症候頗加,伏不勝驚慮之至,卽與李東馨等諸御醫商議,則寒熱之症,雖不知爲瘧候,而不可不先施治瘧之劑,人蔘截瘧飮,進御宜當云,此藥三貼,劑入之意,敢啓。答曰,知道。
王大妃殿,藥房·政院·玉堂問安。答曰,知道。
有政。
吏批,判書洪處亮,呈辭受由,參判姜栢年進,參議金益炅進,都承旨鄭榏進。
兵批,判書金萬基呈辭,參判參議未差,參知鄭晳進,左副承旨吳斗寅進。
以安縝爲右副承旨,閔宗道爲同副承旨,尹趾善爲正言,金宇亨爲兵曹參判,鄭錀爲兵曹參議,李敏章爲原州牧使,尹以益爲平壤庶尹,權讓爲兼魚川察訪,南垕爲兼大同察訪,任弘亮爲監察,尙瑞副直長趙景望,司贍直長宋文炳相換,長興奉事沈璛,廣興奉事柳楙相換。
以崔寬·尹敏聖·金震粹爲副護軍,安垕爲副司果,睦存善爲司正,黃徵爲副司正。
大殿受鍼後,政院·玉堂·藥房·二品以上·六曹問安。答曰,知道。
吳斗寅·閔宗道啓曰,卽者校理任相元,稱有不安情勢,陳疏到院,文書紛踏之中,臣等,未及覺察,泛然捧入矣。校理李濡,相繼呈疏,而卽聞上下番,竝出去云,任相元·李濡等,雖有不安情勢,不待替直,徑先出去,上下番,一時俱空,事極未安。請竝推考。任相元,則疏批未下,校理李濡副。
改點缺曰,合谷,代商陽,如以後谿,代神門,似可矣。上曰,然。上受鍼,手部,合谷·後谿·液門三穴。上曰,風災最惡,甚於水旱,或三日連吹,則新穀無餘矣。壽興曰,然矣,嶺南多風,而自此踰嶺風,名曰,死風云矣。上受鍼,面部攢竹。有鉉曰,昨日,則此穴左右,出血過多矣。今日受左邊,何如?上曰,依爲之。壽興曰,昨日出血,過多矣。上曰,眼候缺時攢竹,出血多,則快矣。東馨跪曰,受鍼已畢。明日,則觀勢爲之乎?上曰,然。壽興曰,頃日榻前缺三四字論賞事,仰達而未蒙發落,故不爲擧行矣。上曰,以加設實職帖,給之,可也。榏曰,卽今玉堂現存之員,只有李濡·任相元二人,而竝皆陳疏不進,下番四員中,羅以俊,則年紀已老,遠在嶺外,趙威鳳,情勢不安,下去畿庄,李寅煥,則自任所未還,洪萬鍾,則亦在外不來。上番,則應敎尹深,移拜司諫,明日政,當爲差出,而下番,則實無闕員,事甚可悶矣。上曰,次次升遷,則可矣。壽興曰,校理遞差,似可矣。榏曰,羅以俊,年老不來,趙威鳳,情勢不安,此數人,若有變通之道,□似當有窠矣。壽興曰,校理中任相元,則旣已陳情,而李濡缺之姪也,公義爲缺不可避嫌,故仰達,若李濡者,事體當爲遞差矣。善瀓曰,校理李濡,應敎崔後尙,則勢難行公,後尙,則曾有被彈之事矣。上曰,任相元·李濡,則似無異同矣。善瀓曰,異矣。任相元,則自修撰而升校理,疏批已下,與李濡有間矣。上曰,然。都目政,則雖未及肅謝,例有遷除,故然矣。榏曰,任相元,昨日爲修撰,翌日爲校理矣。壽興曰,毋論上下番,不可行公者,遞差似可矣。上曰,羅以俊及崔後尙,遞差,可也,榏曰,然則趙威鳳,亦遞差乎?上曰,然。壽興曰,崔後尙缺之,似可矣。上曰,李濡·崔後尙,竝遞之,可也。壽興曰,擬望之人,不足,以吏曹郞官備擬,似可也。上曰,卽今吏郞,竝四人耶?壽興曰,然矣。正郞一,佐郞三矣。上曰,吏郞中,尹搢,在外耶?壽興曰,果在外而姑以在京吏郞一人,移差後,更除吏郞,可也。上曰,吏郞元數,幾員耶?壽興曰,正·佐郞各三員矣。上曰,他曹,亦皆同此,而兵曹獨爲八員矣。壽興曰,然矣。古時,則刑曹郞官,亦八員,而今減爲六矣。上曰,近來吏郞,久不備員矣。壽興曰,自爾如是,而諺言,以爲吏郞,多則鬧端,起云矣。榏曰,缺多出而猶以假郞官察任,事體,不當如是矣。壽興曰,此則政院缺四五字上曰,自政院不受省記,可也。壽興曰,曾以北路內奴事,面啓矣。恐不無缺上曰,予已見之矣。榏曰,今日牌招政官,使之開政事,仰達矣。上曰,唯。上曰,今番弘文錄,以幾點以上用之耶?壽興曰,以準點及之次點,用之矣。本館錄,則完議後圈點,都堂錄,則無完議而圈點矣。上曰,本館錄後,自弘文館,送之都堂耶?壽興曰,本館錄後,自本館,送之吏曹,又經吏曹錄後,生存文官,無不書之,吏曹郞官,持進政府,則東西壁及大提學,吏曹三堂上,會坐,參議,先圈之,參判,次圈之,以至於大臣而圈之,然後以五點四點缺擇,故可合之人,或不無遺漏之患矣。上曰,弘文錄,曾於何年爲之耶?善瀓曰,己酉年爲之,而今又爲之矣。以下缺六行以上燼餘,下直,慶基殿參奉尹尙卿。
黃海監司書目,信川尹應陽女子二人,震雷致斃,遂安白義奉男女兩人,沙汰壓死事。
全羅監司書目,農事形止及六月朔道內染病人,方痛,一百三十四名,得差,一百八十三名,死亡,四名事。
咸鏡監司書目,文川呈,以頃刻間致斃之牛,一望之內,至於二十首事。
大殿受鍼後,藥房·政院·玉堂·二品以上·六曹問安。答曰,知道。
右副承旨安縝上疏。大槪,臣於昨者,陳疏病重實狀,而諸僚不諒,終至退却,臣之狼狽,至此極矣,卽今症勢,萬無拜跪秪肅之望,乞賜遞免,以幸公私事。入啓。以上朝報
上在昌德宮。停常參·經筵。
藥房都提調金壽興,提調張善瀓,副提調鄭榏啓曰,伏未審夜間,聖體調攝,若何,眼候連日受鍼,益有差效乎,慈殿寒熱之症,亦復何如?臣等,區區憂慮,敢來問安。答曰,知道。慈殿症候,已言于醫官矣。慈殿,藥房問安。答曰,知道。勿爲問安。大殿·政院·玉堂問安。答曰,知道。
李嵇,以山陵都監言啓曰,光陵丁字閣制度奉審事,發遣該掌郞廳,圖形以來,新陵丁字閣,當爲依此造成,而圖形一件,敢此封進,以備睿覽之意,敢啓。傳曰,知道。
鄭榏啓曰,假注書李聃命,重得暑泄,適値連日受鍼,不敢言病,力疾供仕,自昨添重,不得仕進,勢難等待其差歇,今姑改差,何如?傳曰,允。
以李喜龍爲假注書。
三省推鞫廳啓曰,罪人甘同,刑問一次,忍杖不服,所當更請加刑,而觀其爲人,極爲凶詐,循例刑訊,必無就服之理,與萬一,爲先面質後稟處,而春德·愛同,則旣已承服,姑待甘同承服,一時結案取招,何如?傳曰,依啓。
又啓曰,罪人甘同,與萬一面質,則萬一詰問之際,節節語塞,其所發明之言,不過無狀二字,而殺害情節,終不吐實,其凶詐不測之狀,極可痛駭,請加刑。傳曰,依啓。
又啓曰,罪人甘同,旣已承服,與春德·萬一·愛同等,依法例結案取招後,照律施行,何如?傳曰,依啓。
閔宗道,以備邊司言啓曰,中江開市,例在八月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守處,知委施行,何如?傳曰,允。
又以備邊司言啓曰,本司堂上,近甚數少,開坐之時,多有苟簡之事,同知中樞府事申汝哲差下,使之察任,何如?傳曰,允。
正言尹趾善啓曰,臣頃者遞職之後,卒聞兒子病重之報,蒼黃下鄕,賤疾亦重,遲留累日,未卽還京,適於此際,猥蒙新命,臣誠惶悚感激,力疾上來矣。移拜諫職,又出意外,臣不得不扶曳肅謝,而第於本院前啓,嫌難同參,與前無異,決不可一刻仍冒,請命遞斥臣職。答曰,勿辭,退待特論。
掌令柳㝚·朴相馨啓曰,請張應一,亟命遠竄。請新除授蔚珍縣監韓國俊,新除授興陽縣監申斗極遞差,新除授靑巖察訪廉振國遞差。措辭竝同上答曰,不允。遞差事,依啓。
獻納魚震翼啓曰,請還收行副司直丁昌燾加資仍授之命。請張應一,亟命遠竄。措辭竝上同新除授正言金奐,時在海州地,請斯速乘馹上來事,下諭,正言尹趾善,引嫌而退,嫌未參啓,勢難在職,請正言尹趾善,遞差。答曰,不允。下諭事及遞差事,依啓。
閔宗道啓曰,頃日開城府公都會儒生入格啓本中,不書父名,故還送矣。卽見留守李後山改送啓本,則後錄中入格儒生,只書父名,又不書職銜,有違常規,留守李後山,經歷崔商缺竝推考,何如?傳曰,允。以上燼餘右副承旨安縝辭職疏上疏,踏啓字。
忠淸監司書目,藍浦私婢時乃,一胎三兒事係異常事。
咸鏡監司書目,利城縣監申倎,身死事。
以上朝報吏曹,臺諫有闕,政事,取稟。傳曰,明日爲之。
上在昌德宮。停常參·經筵。
藥房都提調金壽興,提調張善瀓,副提調鄭榏啓曰,大雨終宵,蒸濕倍甚,伏未審聖體調攝,,若何,眼候,漸有差效否乎,慈殿氣候,亦復何如?臣等憂慮,敢來問安。答曰,知道。慈殿症候,已言于醫官矣,今後勿爲逐日問安。
有政。
吏批,判書洪處亮,疏批未下,參判姜栢年,病不來,臣益炅,獨政未安,何以爲之,敢啓。傳曰,只出緊任。
兵批,判書金萬基上疏入啓,參判金宇亨病,參議鄭鑰,未肅拜,參知鄭晳進。
吏批政廳,右承旨李嵇進,兵批政廳,左副承旨吳斗寅進。
以李䎘爲大司諫,姜時儆爲正言,尹趾善爲副修撰,尹震望爲興陽縣監,韓紀百爲利城縣監,金徽爲戶曹參判,孟胄瑞爲承旨,尹衡聖爲司諫。
以金徽爲副護軍,崔後尙·羅以俊·趙威鳳·尹趾善爲副司果。
吳斗寅,以義禁府言啓曰,罪人甘同·春德·萬一·愛同等,當爲行刑,而法典內,夜未明雨未晴,勿行死刑云,待明明日,行刑之意,敢啓。傳曰,知道。
閔宗道啓曰,今月十三日引對時,各陵香炭山周回定限文書,考出事下敎矣。取考本院日記,則終無載錄處,該曹,則今方考出文書云,而本院,則他無可考之路矣,敢啓。傳曰,知道。
又以遷陵都監意啓曰,行判中樞府事宋時烈處,下去禮曹郞官,卽者齎奉其所撰誌文上來矣。誌文,臣等,先自坼見後,還封以入之意,敢啓。傳曰,知道。
傳于吳斗寅曰,照律公事中,極熱時,係干贓盜外,決杖收贖,似自缺止處暑矣。今則處暑已過,而何如是仍用此例耶?問于律官以啓事,命下矣,招問律官,則以爲極熱收贖例,限今月晦日云,取考大典恤囚條,則隆寒極熱時小註,果以自十一月初一日,止正月晦日,自五月初一日,止七月晦日載錄矣,敢啓。傳曰,知道。
吳斗寅,以義禁府言啓曰,三省罪人甘同·春德·萬一·愛同等,旣已承服正刑,依律文妻子爲奴,破家潴澤,降其邑號,罷其守令等事,令各該司,捧承傳,其妻子財産,令該曹依律文處置,何如?傳曰,允。
閔宗道,以兵曹言啓曰,當日罷漏後,禁漏官員來告曰,闕內罷漏擊鼓之後,鍾閣,則過三刻始爲罷漏云,一所巡將柳震缺牒報內,去曉罷漏,差晩,不勝驚駭,各處傳漏軍士等推問,則以風雨大作之故,不能解聽更漏,以致闕內罷漏後,過食頃始爲罷漏云云。各處傳漏軍士及鍾閣守直官等,捉來推問,則闕門外初傳漏,二間軍士等,不爲唱呼罷漏,以致次次不爲傳呼,莫重罷漏,與闕內相違,至於數刻之差池,事極可駭。鍾閣守直官,所管何事,而其爲慢忽,莫此爲甚,自二缺至匙前六處傳漏軍士等及鍾閣當該守直官,竝令該司囚禁重治,一所巡將,亦難免不能檢勅之失,當該巡將推考,本廳書員,亦爲囚治,何如?傳曰,允。
又啓曰,以平安監司吳始壽,推考緘答公事,傳曰,本道守令曾經侍從者,似不止李壽曼一人,考啓事,命下矣。考缺時在任守令,則曾經侍從之人李壽曼外,亦有義州府尹趙聖輔,江界府使鄭樸,永柔縣令柳松齊,而趙聖輔,父母年未滿七十,鄭樸·柳松齊,父母俱歿,此外無他侍從之人矣,敢啓。傳曰,然則李壽曼之母,亦年未滿,何故問於本道耶?
答兵曹判書金萬基疏曰,省疏具悉卿懇。曩者卿之引入,爲日已久,官事之曠廢,可想,今又固辭,予以爲不可也,安心勿辭,從速察職。
答吏曹判書洪處亮疏曰,省疏具悉卿懇。一時做錯,元非可嫌,何用固辭?安心勿辭,從速察職。
掌令柳㝚·朴相馨啓曰,請張應一,亟命遠竄。措辭見上答曰,不允。
又啓曰,新除授海南縣監鄭之彩,爲人輕妄,無一可取,發身寒遠,且無履歷,驟除本職,物情爲駭,況家在縣不遠之地,貽弊民間,亦甚可慮,如此之人,決不可仍令赴任,請海南縣監鄭之彩遞差。答曰,不允。
獻納魚震翼啓曰,請還收行副司直丁昌燾加資仍授之命。請張應一,亟命遠竄。措辭竝見上答曰,不允。
又啓曰,金川,當海西孔道,屢經匪人,調弊已甚,不可不擇差,而新除授郡守柳蘊,爲人庸闒,素無名稱,驟除本職,物情皆以爲駭,請金川郡守柳蘊,遞差。答曰,依啓。
吏曹判書洪處亮疏曰,云云,天官冢宰,爲任甚重,非如臣者所敢承當,屢承召命,狼狽出謝,三告加由,出於格外,臣於此尤不知自處也。頃日玉堂闕員之差出也,非不知遷除有次,不可躐等,而下番無故,只是二員,無可推移,率爾注擬,不覺其有違故例,且都目升六者,二十九人,次次遷轉備擬守令之望,而取窠用之,至於武弁,尤未易知,隨品擬望,雖或有可合之人,未得擧論,不擇之失,烏得免乎?大臣先發,臺啓繼入,臣之難冒,又加一節,且臣疾病危篤,至於難醫,伏乞聖慈,曲垂矜察,將臣本職及兼帶同知經筵·春秋館成均館事·世子右賓客之任,爲先遞改,以便公私,不勝幸甚云云。批答見上
兵曹判書金萬基上疏云云,三度加由,出於格外,感霣崩蹙,不知攸出,冒陳重任之不可仍授,病勢之無以自力,冀蒙遞改本職及兼帶諸任,以便公私,不勝萬幸云云。批答見上以上燼餘
禮曹啓曰,今此遷陵發靷習儀吉日,令日官推擇,則初度,來九月初九日,二度,同月十六日,三度,同月卄四日爲吉云,依庚午年例,百官除良,諸執事人員叱分,各日早朝,以淺淡服烏紗帽,黑角帶,自遷陵都監,至東大門,行禮何如?啓依所啓施行。
假注書柳壽芳書啓,臣承命往諭于行判府事宋時烈,則以爲臣於先大王緬事,豈敢待召而進哉?只緣疾病甚痼,蹤跡不安,冒上疏章,以陳情勢矣。玆蒙聖批,開諭至此,臣敢不匍匐就道,以死爲限云矣,敢啓。傳曰,知道。
禁府,三省罪人甘同·春德·萬一·愛同,唐古介行刑。啓。
吏曹啓曰,守令有闕,政事何以爲之,敢稟。
政院啓曰,近日廳中,位甚不齊,都承旨鄭榏,藥房進去,左承旨金禹錫,服制,右承旨李嵇,以代房,吏批政廳進去,左承旨吳斗寅,兵批政廳進去,廳中只有臣宗道,出納之際,事甚苟簡,今日政,新差承旨,卽爲牌招肅拜,使之察任,何如?傳曰,允。以上朝報
都摠府啓曰,今日入直軍士,中日習射,請出標信。傳曰,知道。又啓曰,今日入直軍士,中日習射事,標信命下矣,雨勢如此,不得爲之之意,敢啓。傳曰,知道。都摠府謄錄
上在昌德宮。停常參·經筵。
閔宗道,以義禁府言啓曰,丙午以上還上虛錄千石以上拿推守令,德山前縣監崔世慶·廉振名·權慬,南原前府使李守綱·李慣·宋昌,務安前縣監鄭維地,龍安前縣監李光翼,沃溝前縣監金邦杰,雲峰前縣監許濟,羅州前牧使李峻岳,安陰前縣監朴廷龍,龍宮前縣監崔栢年,安東前府使崔寬,晉州兼任泗川前縣監李烱,義興前縣監李鳴夏,慈山前郡守裵尙度,殷山前縣監張汝衎,兎山前縣監李滋,遂安前郡守朴新胄,鳳山前郡守金厦樑,鳳山兼任載寧前郡守韓希卨,黃州前判官金炫文·李棨·金命說·李震夏·曺憲卿,海州前牧使洪錫箕·鄭采和,松禾前縣監李順男,熊川前縣監張信立,三嘉前縣令許璜,宜寧前縣監鄭岐壽拿問事,啓下。百石以上先罷後推守令,慈仁前縣監南宮,新寧前縣監李材吉,漆原前縣監閔弘毅,禮安前縣監韓聖輔,比安前縣監李敏道,仁同前府使李時彬,軍威前縣監朴萬榮,草溪前郡守李福,淸河前縣監朴聖敷,興陽前縣監李尙稷·李東必·李之虎,海南前縣監孫會宗,珍島前郡守裵尙度·景星翼·林溵,光陽前縣監柳重起,長水前縣監吳道宗,萬頃前縣監田竦,順天前縣監權諿,寶城兼任長興府使白瑞翰,寶城郡守申銈,玉果前縣監宋以齡,德山兼任海美前縣監李斗龜,禮山前縣監金壽賓,端川前郡守李時標,高原前郡守趙汝秀,碧潼前郡守朴長潭,理山前郡守愼定胤·申鍵,順川前郡守李守恒,三和前縣令柳時成,熙川前郡守羅八紀,兔山前縣監鄭後榮,平山前府使許珽,長淵前府使鄭斗齊·李箕男。十一石以上推考守令,衿川前縣監柳益三,振威前縣令尹榮,楊根前郡守李尙弼·李仁碩·洪藼·李益昌,果川前縣監李行昌·李益培·南昌祖,竹山前府使朴敏道·李公望,萬頃前縣監羅萬葉,奉化兼任禮安前縣監韓聖輔,泗川前縣監李烱,昌原前縣監曹挺宇,德源前府使李時彬,咸興前判官鄭河·李㝡,定平前府使洪錫龜。以上朝報
孟胄瑞啓曰,以平安監司吳始壽推考緘答公事考啓事,本院啓辭,傳曰,然則李壽曼之母,亦年未滿,何故問於本道耶事,下敎矣。招問吏曹書吏,則鄭樸·柳松齊之父母,俱沒,趙聖輔之父母,年未滿七十,自本曹旣已詳知,故不爲擧論,而李壽曼母年七十與否,不能明知,故以年歲詳問啓聞之意,亦爲一體行會云。他道,則除年限未滿者,只以年七十以上抄啓,而平安道之缺年限,有此啓聞,似未詳悉吏曹行會本意矣,敢啓。傳曰,知道。
又以守禦廳言啓曰,本廳從事官任奎,頃日政,除拜京畿都事,而以本道相避,已爲改差,以任奎,還兼從事官,何如?傳曰,允。
又啓曰,事變假注書吳道一,重患毒瘧,扶曳出去,不可等待其差復,他假注書,差出察任,何如?傳曰,允。
答右議政金壽興箚曰,省箚具悉卿懇。尹趾完之事,予意異於卿矣。趾完,雖有脚疾,纔謝春坊,旋避應講,豈可以疾病爲言哉?人臣事君,不擇燥濕,乃其職耳,趾完之事,果何如耶?今若罷職,則將至於莫可收拾,朝家處分,恐不當如是也。
掌令柳㝚·朴相馨啓曰,請張應一,亟命遠竄。請新除授海南縣監鄭之彩,遞差。措辭竝見上答曰,不允。遞差事。依啓。
獻納魚震翼啓曰,請還收行副司直丁昌燾加資仍授之命。請張應一,亟命遠竄。措辭竝見上新除授大司諫李䎘,時在高陽地,正言姜時儆,時在靈光地,請竝斯速乘馹上來事,下諭。答曰,不允。丁昌燾事及下諭事。依啓。
右議政金壽興箚曰,伏以尹趾完,以被薦於史局之人,經升六品,卽又改正,則所當遵例應講,而自朝家推考催促,終不上來,特命拿問,實出於警責之意,臣亦奉承聖旨,諭於登對之日矣。第伏聞該府勘罪之後,別有決杖放送之命,此必聖慮,以爲罷職,適中其願,且無以杜厭避之路,有此矯弊之缺然,臣伏惟念,趾完之退歸鄕家,不承朝命,固有罪矣。今聞其一脚缺作一廢病之人,誠難出入於近密之地,其所自退,不但爲缺四五字其情,容有可恕,設使其意,出於厭避,撻諸市而促其缺群臣,厲廉恥之道,臣竊以爲未必也。況攸司,旣引恤囚之條,則聖上,何必特用此罰也哉?其廢病,旣是實狀,則應講與否,非所可論,雖該府奏當,固無所惜,而至以捶撻强迫,豈不重傷於朝家之事體乎?臣以前日榻前,恨未及知其病狀,有所陳稟變通也。臣旣有所懷,不以上聞,則聖鑑,必無以下燭,玆敢冒死仰陳,惟聖明之財幸焉。批答見上以上燼餘
上在昌德宮。停常參·經筵。
藥房都提調金壽興,提調張善瀓,左承旨金禹錫啓曰,風雨甚惡,夜氣凄冷,伏未審聖體,若何,慈殿調攝氣候,日漸平復否乎?臣等,區區憂慮,敢來問安。答曰,知道。慈候,當言于醫官矣。
以備邊司進不進單子,傳于吳斗寅曰,內司坐起。
吳斗寅啓曰,大臣·備局堂上,來會賓廳矣,敢啓。傳曰,引見。
又啓曰,引見事,命下矣,兩司,旣已來待入侍乎?敢啓。傳曰,入侍。
答淸風府院君金佐明箚曰,省箚具悉卿懇。箚辭,出於憂國,意非偶然,當議而處之,卿其安心焉。
山陵都監啓曰,郞廳兵曹正郞趙根,素有身病,近又添重,不得察任,外方分定物種,連續來納,而都廳以下,竝皆出仕陵所,他無看捧之人,決難等待其差病,趙根,改差。其代,以兵曹正郞朴元度,差下,何如?傳曰,允。
弘文館啓曰,本館上下番見存行公之員,只有校理臣藼,副修撰臣文尙,方入直,不但事體苟簡,臣文尙,腫患方重,他無替直之員,副應敎尹深,副修撰尹趾善,時未肅拜,校理任相元,連日呈辭,所患不大段云,竝卽牌招,以爲推移入直之地,何如?傳曰,允。
掌令柳㝚·朴相馨啓曰,請張應一,亟命遠竄。措辭見上答曰,不允。
午時,上御熙政堂,大臣·備堂堂上,引見。右議政金壽興,禮曹判書趙珩,戶曹判書閔維重,右副承旨吳斗寅,掌令柳㝚,獻納魚震翼,校理李藼,假注書李喜龍·趙持謙,記事官尹致績·睦昌明入侍。壽興曰,昨日惡風大吹,慮或傷農矣,夜雨大作,農事,必無大段損傷之患云矣。上曰,北風連吹,日氣甚寒,慮有傷農之災矣。夜雨,其可能救災耶?壽興曰,慈殿氣候困惱云,或恐暑濕所傷而然耶,眼候,亦復何如?憂慮未弛。上曰,慈殿症候,比前似減矣。上曰,本司近有何事耶?壽興曰,別無大段事矣。向者李世華所陳,南漢奴婢減貢事,必無可施之理矣。上曰,南漢,與江都一體,而江都民兵,亦無減貢事矣。壽興曰,虛錄守令,旣已分等定罪矣。伏聞領敦寧金佐明陳箚云,未知箚語何如也。上曰,元箚,卿未之見耶?壽興曰,元箚纔下,故臣未得見也。上曰,元箚,史官持來,可也,史官持箚入來,上命金壽興讀之。壽興,讀畢曰,臣意,則今此虛錄守令等罪犯,雖在於赦前,而若當頒赦之日,則攸司照律之際,例以宥旨前事,上稟,至於經年之後,仍用此例,旣未妥當,且以常規言之,則今番推考以上應被徒配之律,而爲其數多,特命分等施罰,亦出於變通之意矣。各道累萬石穀物,旣以査覈蕩滌,守令則竝爲全釋,其在事體,果未知何如矣。上曰,守令,以虛錄拿推定配者,前後相繼,而猶未懲礪,虛錄之弊,愈往愈甚,不可不嚴立科條,今番,則姑用寬典,在拿者與未及就拿者,竝削職放送,此後則還上虛錄守令,雖一石以上,永不敍用,而一依大明律本意,歲抄時切勿擧論,可也。且其前,以此事被罪者,今不疊罪,令該曹査啓處之。壽興曰,此箚中,李最晩,老母在堂,情事可矜云,若移拜近地,則母子或有再見之路,一入牢獄,則有何再見之理乎?此事決不可從。且最晩之子,擊錚訟冤云,土役之官,若推諉於石役之官,則石役之官,亦必推諉於土役之官,事無可了矣。上曰,渠雖稱冤,何可聽施乎?閔維重曰,封陵制度,臣頃往慕華館,聚沙成樣,則缺甚好,而周回,則三十五尺,似合矣。上曰,國陵制度,何陵最好耶?維重,曰光陵制度,最好,而光陵,則後高前低,弘濟洞,則脈勢平坦,與光陵有異矣。壽興曰,誌文製述人,雖未上來,元誌文,下于都監,則當刻石矣。上曰,庚午年遷陵時誌文,卿等見之耶?壽興曰,見之矣。誌文之體,代各有異,穆陵誌文,初則不書子孫,而後則詳書子孫,今番誌文,不書子孫,而但書世子某而已矣。壽興曰,此則製述人上來後,可以議定矣。上曰,穆陵誌石,誰人書之耶?壽興曰,故監司李炫,書之矣。上曰,何如人也?壽興曰,卽閔維重之外三寸,古之善書者也。維重曰,斬破土,在於今月二十九日,斬破土之後,當爲磨鍊陵域基址,仍擧補土之役,故諸地官,亦當隨去,而當初點穴時,潘好義所點稍高,丁昌燾·愼景尹等所點稍〈下〉,其間,不過一席之廣,而潘好義,兩日商量,少變已見,就下移點矣。近聞潘好義之言,則點穴處,反覆思之,不如稍高之盡善云,此事不可不加愼,今此斬破土時,朝官中當初看山之人,竝令進去議定,且地官等,此後當有陵所往來問議之事,不可數數肅拜,依都監監造官例,一番下直後,除肅拜往來,何如?上曰,依爲之。壽興曰,瓮家柱十九介,封陵後,鉅以斫缺根,不能掘去者,勢固然矣,柱根十九介,朽於地中,誠未安矣。上曰,無變通之道乎?維重曰,瓮家,例於封陵後撤去,故柱缺不無變通之道矣。壽興曰,遷陵之後,舊誌石,不可仍置於舊陵,似當埋安於新陵內矣。上曰,依爲之。維重曰,破舊陵後缺之地,則當以輪輿用之,而丁字閣奉下之時,以肩輿用之之意,敢啓。上曰,依爲之。壽興曰,山陵都監堂上,皆有職名,勢難全數監董於新陵,或二員或一員,相替看役,似宜矣。上曰,依爲之。維重曰,小浮石之役,今纔移設於楊根,不但浮出未易,且其道路頗遠,輸運亦難,而丁字閣立礎,定於八月初九日,勢難及期周旋,如或有窘急狼狽之患,則立礎之日,似當觀勢差退矣。上曰,依爲之。維重曰,大輿長杠,自前本曹有豫備之事,今番道里甚遠且險,或不無過慮,故豫差長杠,亦爲豫備,何如?上曰,依爲之。壽興曰,大臣王子,新舊陵往來時,自上命給騎云,遷陵時入把匹數,甚多,畿邑各驛,亦甚凋弊,勿爲給馬,可矣。上曰,國家待大臣之道,豈不當若是耶?壽興曰,臣等忝居大臣之位,在臣子缺之道,豈可安心乎?上曰,此非永爲恒式之規。壽興曰,臣等之缺之事,亦非永爲恒式之規,則勿給,似爲便當矣。壽興曰,前頭遷陵時,陪從大臣及王子,依庚午己丑已行之禮,各官支供事,自禮曹已爲啓下云,而連歲凶荒之餘,擧此山陵莫大之役,王子·大臣,體面雖重,此時供饋於各邑,事理未安,況自上雖有擧動於陵所,御供亦不分定於各邑,則王子·大臣,何可使之支供乎?臣心,極以爲未安,敢此仰達。上曰,陵行時,王子·大臣,不爲支供乎?壽興曰,無此例矣。上曰,依爲之。後勿定式,可也。趙珩曰,大小晝停所,皆設晝停奠矣。前者以晝茶禮設行事,磨鍊啓下,旣設晝停奠,則晝茶禮,何以爲之?上曰,晝茶禮,勿爲設行,可也。趙珩曰,今此遷陵,發引日曉頭,祭奠稠疊,朝上食兼行,而遣奠,則別爲設行,何如?上曰,依爲之。趙珩曰,庚午年遷陵時,陵內諸陵,設行告由祭,而社稷·永寧殿·宗廟,則只有告由文矣,今番,則何以爲之?上曰,告由文,一體爲之。壽興曰,尹趾完事,臣之請推之時,不及聞有足病矣,今聞足有訛病,不能行步云矣。趙珩曰,居母喪時,處濕病足,蹣跚而行,決不可出入於近密之地矣。□曰,雖有足病,若使之行公,則必也扶杖而後,可乎?上曰,當初缺不至於削奪故也,渠之公事,覓入,可也。趙珩曰,各陵香炭山周回,取考前錄,則或以十里爲限,或有不滿十里者焉,新陵香炭山,依何定之乎?維重曰,此則看審基限而後,可以定之矣。壽興曰,虛錄守令,方囚禁者,本府,方査覈矣。今則不問石數之多少,令該曹査覈,一例蕩滌,似可矣。上曰,依爲之。維重曰,臣之所帶摠戎使之任,雖不近似,旣已冒當,則凡其施設不便處,所當變通,而從前人各異見,改易頻數,其在事體,亦甚未安,故不欲以淺見,率爾議改矣。其中有不得不稟定者,敢此仰達。本廳別將五員,常時元無所管之事,不過爲臨亂任事豫備之地,則額數,似爲過多,至於牙兵,則其數,多至一千九百四十餘石,而不設哨官,以敎鍊官八人,分給,而兼察哨官之任,所謂牙兵,皆是有根着實軍,而技藝宿習者,亦多云。旣設牙兵,則何可不爲差出哨官乎?但國家經費,不足,本廳物力,亦薄,十六哨哨官,雖難盡數差出。臣意,則別將五員內,三員減去,只存兩員,牙兵哨官,差出八員,各掌二哨,而以所減別將三員之料,移給哨官四員,又其四員之料,自本廳給料,似合便宜矣。壽興曰,臣之初忝此任時,牙兵·將官,啓下差出矣,故判書徐必遠,爲代,還爲革罷,及臣再授,非不欲變通,而旣罷之後,又爲改設,不但事涉頻數,有若必立己見者然,故因循未果,維重之欲設哨官,其言誠是,且牙兵入屬之類,無非精兵,實爲可惜,不可不差出哨官矣。上曰,依爲之。維重曰,軍兵哨官,不可以閑良差出,皆以出身啓下,仍爲定式,何如?上曰,依爲之。維重曰,每年使行時銀貨,則似當禁制,而不禁毛物,則禁制所無,而禁令甚嚴。蓋頃年客使頻數,毛物稀貴,物價登踊,始爲禁斷,臣意,則我國所産,只是人蔘與毛物,以此通貨於北京,未爲不可,而此路一防,商賈全不措備,毛物反爲稀貴,管餉屬公者,其數甚多,而經年之後,亦歸於無用之地,前頭如有弊端,則更爲設禁,卽今似當依前例勿禁矣。上曰,依爲之。壽興曰,在前北路開市時,淸馬多數出來,其處武士輩,給價貿得,多有可用之馬矣。六鎭守令等,或以公物潛買犯法者,故新有禁令,而他國品良之馬,不必禁其貿得,守令之潛買者外,依前勿禁,何如?上曰,依爲之。維重曰,勅使出來時,缺事甚不便矣,臣曾在平安監營時,所親目見也。胡差,多驅羸馬,缺來到義州,使之肥健,故義州人,多用鹽水豆粥,故馬雖肥健,缺致傷云矣。上曰,厥馬到義州時,或致斃,則馬價自缺也。維重曰,不但渡義州致斃者,爲然,渡中江後致斃者,缺義州矣。壽興曰,自司僕寺,貿馬於北京,事甚好,今年使行時,缺貿來矣。上曰,雌馬得來,則取種於本國,似好矣。我國雌馬數三匹送之,則或可換來耶?壽與曰,當料理貿來矣。魚震翼啓曰,請張應一,亟命遠竄。措辭見上答曰,不允。壽興曰,全羅右水使韓楫,以土疾致死云矣。上曰,下三道,有土疾,而北路,亦有土疾云耶?壽興曰,永興·高原,亦有云矣。平安道,亦有土疾耶?維重曰,多有土疾矣。上曰,爾纔往來矣,無得土疾耶?維重曰,別無痛處矣。壽興曰,此事臣所未曉也。監司,則無得土疾者焉,判缺多得土疾云矣。李藼曰,臣往來北路,略有所見,故上年猥陳一言矣,幸蒙採施,多有救活民命矣。今年農事,又如上年,而且隣缺官餘儲,皆已蕩竭云,前頭何以爲之乎?上曰,當觀年事,合有變通之擧,而平安道穀,則勢難輸致北道也,民役全數蠲減,可矣。藼曰,上年民役,全減矣。來時問于監司南九萬,則田稅則不減云矣。維重曰,今年絲麻何如耶?藼曰,絲麻,亦甚無形矣。遂退出。
李嵇啓曰,弘文館草記,副應敎尹深,副修撰尹趾善,校理任相元,牌招事,命下矣。今已日暮,明日待開門牌招之意,敢啓。傳曰,知道。
淸風府院君金佑明箚曰,伏以臣昨夕,伏見小報,有以丙午以前還上虛錄者,追論其罪,分等啓下者,其數甚多,人鬼渾入,再疊蒙罪者,亦有之,居官尸素,專付吏手,盜弄文書,欺負厭然之迹,終至敗露,則速獄罷官,固是薄罰,但念從前此罪,止於徒配,則丙午以後,無前大霈之典,普被非一,未發覺已發覺,旣在咸宥除之中,綸音之宣,入人之澤,已深矣,何可每每追究更新,論罪於他人已赦之後乎?況此遷陵之擧,適値國家板蕩之餘,凡係民力之事,雖蒙一切減除,至於應用土産,非京衙門所辦之類,則未免煩徵於外方,不可謂全不役民,而終夏大旱,已失耕耘,水田,則擧無收穫之望,窮民所恃,以冀其得活者,只是晩播田穀,而今夜惡風,實是難救慘災,未知朝家,何以拯濟斯民,而至於受命匠事之臣,一邊治獄,引法擬罪,一何多事,臣切以爲未安也。諸道十餘邑之氓屬,未省溝壑在前,忍死奔走,迎送道路,此可謂細事而莫之恤乎?臣愚以爲,無他可施之律,則視同丙午發覺已受罪之人,竝入於徒年肆赦之中,則此亦追赦未赦罪人之一盛典也。仍竊伏念,遷陵,事係莫重莫大,未可諉之於幺麽董不謹之故,而土石動退,旣有著出之變,則當時任事之臣,分當無辭受罪,而何敢生一毫幸免之心?而監造官李㝡晩,供辭甚猥,其子擊錚,必欲移罪於他人,可謂無狀,投竄荒裔,無所足惜,但其老母臨年,曾哭多子,獨有㝡晩,天涯永訣,情事罔極,臣不敢必其以此致災,孝理之下,倘被隱老之澤,令㝡晩更入牢獄,以俟陵事之完,猶有母子再見之路,和氣所召,不無感回之理。伏乞聖明,俯察邇言,更詢廊廟而處之焉。臣以出位之人,凡於國家事,職當緘口,而達夜風聲,百端萌心,區區犬馬之忱,終不能自抑,未免自陷於妄言之誅,其情亦戚矣,臣不勝惶恐隕越之至。批答見上燼餘
引見時,戶曹判書閔維重所啓,各道各司各樣貢物及月令供上物種,依辛亥年權減例擧行事,旣已定奪啓下矣。七月以前,則皆已上下,自八月限十二月,裁減之意,敢啓。上曰,依爲之。禮曹謄錄
上在昌德宮。停常參·經筵。
下直,永登萬戶金起龍。
答吏曹判書洪處亮疏曰,省疏具悉。已諭矣。卿其安心勿辭,從速察職。
吳斗寅,以都摠府言啓曰,今日入直軍士,當爲中日習射,請出標信。
鄭榏啓曰,當日爲政事,命下矣。臣榏,當進吏批政廳,而兵房承旨孟胄瑞,代房承旨閔宗道,俱以式暇,不爲仕進,廳中,只有左承旨金禹錫,左副承旨李嵇,右副承旨吳斗寅,兵批政廳,何承旨進去乎?敢稟。傳曰,左副承旨進去。
以吏曹判書洪處亮牌不進。傳曰,事甚不當,推考,更爲牌招。
吳斗寅,以都摠府言啓曰,今日入直軍士習射事,標信命下矣。當日開政,兵曹判書參政,依前例不得爲之之意,敢啓。傳曰,知道。
又以兵曹言啓曰,今日文臣朔試官申汝哲,病勢猝重,決難進參云,其代,以缺改付標以入之意,敢啓。傳曰,知道。
有政。
吏批,判書洪處亮進,參判姜栢年進,參議金益炅進,都承旨鄭榏進。
兵批,判書金萬基,參判金宇亨,參議鄭鑰進,參知鄭晳進,左副承旨李嵇進。
以尹拯爲執義,鄭徵爲司錄,尹搏爲金川郡守,安如石爲承文正字,金元燮爲學諭,鄭公奭爲軍威縣監,崔雲瑞爲谷山府使,尹時達爲珍島郡守,李允傳爲金海府使,金壽增爲成川府使,南天漢爲端川郡守,趙持綱爲振威縣令,李堂揆爲吏曹正郞,李柙爲應敎,洪夏鳴爲寧遠郡守,金必振爲茂朱縣監,金益華爲康津縣監,崔逸爲瑞山郡守,黃徵爲海南縣監,金庭謹爲平陵察訪,李命聃爲司僕判官,安縝爲戶曹參議,安垕爲兵曹佐郞,李益華爲銀溪察訪,崔後尙爲輔德,丁昌燾爲尙州牧使,李重輝爲錦山郡守,申琓爲禁府都事,韓汝愚爲左水運判官,崔鎭南爲醴泉郡守,朴世相爲廣興主簿,鄭沇爲靑嚴察訪,任以道爲工曹佐郞,鄭鎰爲兼引儀,尹選爲奉常奉事,金元燮爲奉常副奉事,南宮垕爲養賢庫奉事。
以洪處大爲副摠管,李鼎命爲侍直,睦林奇爲兼司僕將,金阜榮爲洪州營將,朴世柱爲昌洲僉使,朴以樟·黃有孫·姜翊武爲武兼,張是□爲全羅右水使,閔暹爲釜山僉使,安縝爲副司直,李象立爲同知,丁昌燾爲禦侮折衝加資還收,李行陟爲缺監牧官,李雲登爲羅州營將。
吳斗寅,以侍講院言啓曰,本院下番兼司書金錫胄,連日入直矣。卽者吏曹郞廳之故,移入於本曹省記,下番中,無他行公之員,以上番姑降,何如?傳曰,允。
以吏曹郞廳望單子,傳曰,弘文館官員缺似爲數少,姑觀前頭差出。
鄭榏,以吏批言啓曰,童蒙敎官申懹,累擧不中,頗有名稱,故擬望受點矣,今聞申懹,方在未終制禫服中云,臣等,初未能致察,不勝惶恐,敎官申懹,改差,何如?傳曰,允。
掌令柳㝚·朴相馨啓曰,請張應一,亟命遠竄,措辭見上答曰,不允。
吏曹判書洪處亮上疏。大槪,冒萬死更申危迫之懇,冀蒙憐察,將臣本職及兼帶諸任,竝賜鐫改,以便公私事云云。批答見上,以上燼餘執義李柙三度呈辭,遞差。
左尹權堣辭職上疏。入啓。
全羅監司書目,南原呈,以私婢外良,去六月二十七日雷震致死事,係變異事。
京畿監司書目,衿川呈,以副修撰洪萬鍾,辭職上疏上送事。
前說書尹趾完照律公事,還入,只贖,改判下。
刑曹參判李元禎上疏。大槪,再昨之坐,臣有議處失當之罪,惶恐自列,冀蒙譴罰事。
刑曹參議朴世堅上疏。大槪,本曹議處之失,當專由於臣,伏乞先罷臣職,以正臣罪事。
江華留守書目,本府可坪面私婢今伊後夫韓立,亦其子承世,打殺今伊前夫金愛男·韓立段不下一杖,卽爲取服,其妻今伊,使之除去云云,而今伊,牢辭發明,係關綱常,爲先稟處事。
全羅監司書目,右水使韓楫身死事。
禮曹正郞李舜元,宋判府事處,收議後入來。
吏曹啓目,權知承文院副正字趙宗著,登科前已行司果,權知承文院副正字申琓,登科前已行資窮,權知承文院副正字李先慶,登科前年滿五十無一資,權知成均館學諭金繼隆·金繼敞,登科前已行司果,竝依法典六品遷轉,何如?啓依允。以上朝報
上在昌德宮。停常參·經筵。
下直,阿山萬戶張允文。
藥房都提調金壽興,提調張善瀓,副提調鄭榏啓曰,朝晝之間,凉燠異候,伏未審聖體調攝,若何,慈殿氣候,亦一樣否乎?臣等,憂慮未弛,敢來問安。答曰,知道。慈候別無加減矣。
傳于閔宗道曰,今下弓矢,阿山萬戶張允文處,給送。
閔宗道啓曰,假注書趙持謙,時無職名,付軍職冠帶常仕,何如?傳曰,允。
吳斗寅,以弘文館言啓曰,新除授應敎李柙,時在廣州地,經筵入番事緊,請斯速乘馹上來事,下諭。
掌令柳㝚·朴相馨啓曰,請張應一,亟命遠竄。措辭見上銓選之不公,爲近來痼弊,而今番大政,殆有甚焉,除目未出之前,李墀之爲安陰,安燦之爲順安,傳播士夫間矣,及至除拜,果如人言,假令墀·燦等才器,十分相當,豫先喧傳,致人疑惑,則政官之循私,據此可知,決不可仍令赴任,請安陰縣監李墀,順安縣監安燦,遞差。吏曹堂上郞廳,竝命從重推考。新除授執義尹拯,時在忠淸道尼山地,請斯速乘馹上來事,下諭。答曰,不允。遞差,推考,下諭事。依啓。
閔宗道啓曰,馬牌單子,啓下之後,出給馬牌,例也,還上虛錄守令拿來事,禁府書吏·羅將,馬牌單子,昨夕啓下,書吏·羅將等,今十九日,已爲出去云,而尙瑞院,不待單子啓下,徑先出給馬牌,事極可駭,當該官員,推考,次知書員,令攸司囚禁治罪,何如?傳曰,知道。以上燼餘
同知申汝哲,備局堂上辭免上疏。入啓。
吏曹參判姜栢年,參議金益炅上疏。大槪,臣等,以同參政席之人,做錯之失,在所難免,冒死仰籲,懇乞遞免事。入啓。
慶尙監司書目,義興等九官染病,方痛八十一名,差歇一百二十九名,物故七名事,及善山等官,人物八名,惡虎囕殺事,及道內農事,六月旬後,至于今日,點雨不下,烈日如火,川澤皆乾,泉井亦涸,無論有水根無水根,畓庫,擧皆龜坼,民事罔極事。
司諫尹衡聖上疏。大槪,乞遞職名,兼陳所懷事。入啓。
京畿監司書目,大司諫李䎘,右參贊李尙眞,病重上去不得事。以上朝報
禮曹啓曰,曾於國恤時,諸道監司,不宜棄所管而上來,故定官代行,而只京畿監司·開城·江華兩留守,上來進香矣,今亦依此例擧行之意,分付,何如?傳曰,允。又啓曰,黃海道延安府南池所産靑蓮實,月令薦新,例於七月初十日封進矣,本府請成膳狀於監司,而前監司黃儁耉,以罷職之故,不肯成給,本道都事,當爲代行,而適値交遞,新都事,未及下去,同封進,漸次遲延,極爲可慮,延安府使李挺岳,枚擧稟報於本曹,以監司雖在罷職中,凡干公事,不得不擧行,如此及時薦新封進重事,何可以遞爲辭,而膳狀,不爲成給乎,極爲不當之意題送,而今見李挺岳更報,則前監司,以罷職之人,終不敢封進,新監司都事,到界遲速,時未豫料,守令,不敢直封,若過五六日,必致過熟,更無結果者,其勢將未免闕封云,莫重薦新,監司,稱以罷遞,不爲封進,極爲非矣,請黃儁耉推考,趁月令卽爲封進之意,分付何如?傳曰,知道。禮曹謄錄
上在昌德宮。停常參·經筵。
巳時,太白見於未地。酉時,日暈左珥。
答吏曹參判姜栢年,參議金益炅等疏曰,省疏具悉。卿等勿辭,從速察職。
答同知申汝哲疏曰,省疏具悉。卿才允合,何用辭爲,卿其勿辭,從速察職。
答司諫尹衡聖疏曰,省疏具悉。近日風災,有害於穡事,不言可想,必切憂慮矣,覽爾疏辭,意見誠好,予用嘉悅,當令廟堂議處,爾其勿辭察職。
答左尹權堣疏曰,省疏具悉。卿其勿辭察職。
答刑曹參判李元禎,參議朴世堅疏曰,省疏具悉。卿其勿辭察職。
答副修撰洪萬鍾疏曰,省疏具悉。爾其勿辭察職。
答前判官石之珩疏曰,覽爾所陳箴誡,憂國憂君之誠,深用嘉歎,可不置諸左右而觀省焉。
吳斗寅啓曰,備邊司郞廳來言,今日賓廳坐起日次,而皆有故不得來會矣,敢啓。傳曰,知道。
又啓曰,山陵都監堂上戶曹判書閔維重,兵曹判書金萬基,來詣請對矣。傳曰,引見。上御熙政堂。山陵都監堂上請對入侍時,戶曹判書閔維重,兵曹判書金萬基,右承旨孟胄瑞,假注書李喜龍,記事官尹致績·睦昌明入侍。維重曰,都監有稟定事,故敢來請對矣。上曰,所欲稟定者,何事耶?維重曰,小浮石所郞廳來言,四方名二介,旣已浮出,而一介,則石色,微有黃暈,然石品堅固,別無缺隙處云。臣意,以爲如此大石,誠難復求,亦非外用石也,仍用此石,似無妨也。上曰,他無欠石,亦不可復得耶?維重曰,此石長廣,皆十五尺,得之甚難矣。上曰,石品堅固,則仍用似無害,而但非同色,是可欠也。孟胄瑞曰,石色初用時,雖有異色,年久則同歸於黑,仍用之,小無妨也。上曰,石役,今已幾何云耶?維重曰,浮石所,移於楊根之後,掘治甚易,似無未及之患矣。上曰,役軍,今無未及來到處耶?維重曰,八道僧軍,及期來到,而京畿僧軍缺名,未及來到云矣,向者新陵道里及大小晝停所,使之擲奸而來,缺事知兼事司僕來言,小晝停,定於禿音江邊,距大晝停處,四十里也,缺大小晝停,道里不均,人馬,無住着處,若前進德豐驛,則距大晝停所,不遠,人馬,亦有住着處,小晝停所,又定於梨樹洞,則大小晝停所,道里相均,臨時大小晝停所,更爲議定,何如?上曰,依爲之。萬基曰,今此遷陵之事,有所陳達矣。都監入把馬匹數,旣已知數,則自內出卜物,不少,各司祭物卜駄,亦多,三百餘駄,可以調用,而京畿監司,以京驛之不能支堪,狀啓蒙允,遠方驛馬,留待京中,則必不無致傷之患,是可慮也,考見己丑謄錄,則南銑,爲京畿監司時,亦狀啓蒙允,外方驛馬六百餘駄,調用,而今番,則三百餘駄,可以用之,外方驛馬,不必多聚也。維重曰,臨時馬數不足,則刷馬調用,似好矣。萬基曰,缺軍調用矣,其時京中,無餘留民刷馬,誠難得之矣。上曰,外方驛馬,來待京中,則必有生病之患,當愼思爲之,不有窘急之患,可矣。萬基曰,今年,則騎兵逃故,不爲充定,故四營立番之數,不多矣。缺新舊陵傳語,當以衛軍立之,而十里之內,二百餘名,可以缺取考己丑己亥兩年謄錄,則十里之外,以守禦廳馬兵,立之矣。今番傳語,亦以此兵立之之意,言于守禦使,何如?上曰,舊陵傳語,則以步兵立之,新陵傳語,則以馬兵立之,可也。維重曰,都監,前有開城兵調用事,今番亦欲調用矣。上曰,何兵調用耶?維重曰,民兵調用矣。萬基曰,此兵調用時,標信請出,事無可考處,何以爲之?上曰,問于開城府,可也。萬基曰,今年衛軍厥數不多,只以上番,萬難調用矣。依缺年例,京畿下番騎兵徵用,何如?上曰,臨時當議定矣。胄瑞曰,臺諫有闕,守令亦多有闕矣,判書洪處亮服制,參判姜栢年,參議金益炅,聯名陳疏,而疏批旣下之後,又因臺諫之攻斥,又爲聯名陳疏,明日政官,牌招開政,何如?上曰,依爲之。胄瑞曰,藥房藥物,連入於內云,未知有何病患而納藥乎?上曰,內間有病患,故入藥矣。萬基曰,臣等,來詣政院,伏聞承旨所傳之言,則所入之藥,非常例病患所用之藥,故承旨有所陳達矣。上曰,雖無大段發班之事,然不可泛然,故豫待之耳。維重曰,若有缺則不無豫防之道矣。上曰,當思爲之矣。遂退出。
吏曹參判姜栢年,參議金益炅上疏云云,今此大政之後,政事失當,大臣有言,臺論且峻,至於首席,再陳疏章,臣等,不勝瞿然之至,其間曲折,首席旣已備陳,臣等,不必更贅,而做錯之失,臣等,亦所難免,伏乞亟賜恩遞,以安愚分,幸甚。同知申汝哲上疏云云。臣本無似,猥叨重任,不意籌司新命,遽出夢外,臣誠震悸,罔知攸措,從前武臣之膺是選者,率皆人望顯著,爲世厭服,且有逡巡辭避,況臣是何人,乃敢叨竊也哉?伏乞亟賜收回成命,以重名器,以安微分,不勝幸甚云云。左尹權堣上疏云云。伏以臣重患腫瘡,累陳危懇,得蒙恩遞,不意新命又加,惶隕感涕,臣之年老衰敗,實無餘地,孤負聖恩,尸素可懼,乞遞職名,許退田里,以終餘年,不勝幸甚云云。
刑曹參判李元禎,參議朴世堅上疏云云,臣妄有公簿剖析,再昨坐衙時,以全羅監司啓本缺粘目,卽長城人姜仁·申光祿五人全家罪目査稟者也,當缺使之事,合有問備之擧,繙案之初,意欲請推,而衡難之際,中撓缺反而思之,有所不安於心者,蓋其民間散給之米,三百四十有六石,乃於缺米倍徵二石,而更添三石之麰,夫其春散秋歛之間,雖有穀價高下之殊,濫觴之刺,理宜難免,怨詛之興,勢所必至,全家罪人原宥之缺旣請睿裁,而當該守令厚歛之失,終未擧論,按事之體,不當如是,環顧循省,自訟實深,伏乞聖明,亟正邦憲,先罪臣等之職,仍治臣等之罪,不勝幸甚云云。以上燼餘
掌令柳㝚·朴相馨啓曰,請張應一,亟命遠竄。措辭見上答曰,不允。以上朝報
都摠府啓曰,今日入直軍士,中日習射,請出標信。傳曰,建陽門通路間,中日習射,停止。都摠府謄錄
上移御慶德宮。停常參·經筵。
巳時,太白見於未地。
下直,上土僉使文翊順。
藥房啓曰,數夜以來,新涼漸生,伏未審聖體調攝,若何?慈殿寒熱之候,雖已平復,水刺厭進之症,尙爾一樣,伏不勝憂慮,與諸醫等商議,則加味生脈散,調牛黃末一分進御,宜當云,此藥五貼製入,而伏聞明善公主所患,明是痘症,而仍留闕中,不卽出外,伏想聖上,必以慈憂之至情,有所不忍矣。聖上縱自輕,獨不念宗社之重,上貽慈殿之憂乎?亟命出送闕外,移御之擧,決不可少緩,亦令有司,從速稟旨擧行,臣等終宵鬱悶,敢來問安,竝此仰稟。
司諫尹衡聖啓曰,請張應一,亟命遠竄。措辭見上答曰,不允。
答應敎李選疏曰,省疏具悉。爾其勿辭察職。
掌令柳㝚·朴相馨啓曰,請張應一,亟命遠竄。措辭見上答曰,不允。
答藥房曰,知道。
藥房都提調以下及諸承旨,請對入侍。入侍時,上曰,今日內,不卜日移御于慶德宮,王世子及嬪宮,亦爲移往事,分付各該司。
禮曹啓曰,今日移御吉時,問于日官,則未時及申時酉時間,庚時爲吉云,而未時,則似爲急遽,庚時,則頗似差晩矣,何以爲之?敢此仰稟。傳曰,申時爲之。
今日請對入侍時,右議政金壽興所啓,長陵祭官,有給馬之規,遷陵之後,道里頗遠,寧陵祭官,亦爲一體給馬乎?上曰,一體給馬,可也。壽興曰,然則今此英陵,先告事由,祭官,亦爲給馬,何如?上曰,依爲之。
禮曹啓曰,移御時,例有告廟之禮,而曾於辛亥年,因本曹取稟,停而不行矣,今此移御,則事出急遽,不得擧行之意,敢啓。傳曰,知道。
洪錫龜·柳以升,今日內付軍職事,榻前定奪。
今日移御時出宮,初嚴,未正三刻,二嚴,申初二刻,三嚴,申正一刻。
以右參贊李尙眞辭狀,傳曰,勿辭上來事,回諭。
兵曹口傳政事,內乘韓碩良,五衛將洪有量。
移御後,大殿·東宮·嬪宮,藥房·政院·玉堂·二品以上·六曹問安。答曰,知道。
今日請對入侍時,鄭榏啓曰,監司兵使罷職及拿推之代,辭朝,例有定限,而黃海監司李之翼,除授已久,尙不辭朝,雖有等待其重記修正之事,朝家之定限,已過,推考。一兩日內,使之辭朝,何如?上曰,依爲之。以上朝報
有政。
吏批,以宋奎濂爲司藝,李之馨爲左通禮,李泰英爲金海府使,尹榮爲社稷令,沈極爲工曹佐郞,平山府使金洪慶降爲平山縣監,李英甲爲兼春秋,權斗紀爲典籍,宋錫福爲順安縣令,崔錫年爲安陰縣監,李基稷爲工曹正郞,李行夏爲禁府都事,鄭維岳爲直講,申最爲大司諫。
兵批,無。
都摠府啓曰,本府堂上十員內,寶劍四員,守宮一員外,都摠管閔熙,以都監堂上,陵所進去,副摠管閔昇,馬兵別將進去,副摠管李尙敬,御營中軍進去,只有二員,大殿·世子·嬪宮侍衛,決不可推移,合有變通之道,令該曹斯速稟處,何如?傳曰,寶劍二員,推移進去。都摠府謄錄入侍時,右議政金壽興所啓,長陵祭官,有給馬之規,遷陵之後,道里頗遠,寧陵祭官,亦爲一體給馬乎?上曰,一體給馬,可也,又所啓,然則今此英陵先告事由祭官,亦爲給馬,何如?上曰,依爲之。禮曹謄錄
兵曹啓曰,大殿·世子宮·嬪宮,今日內移御事,傳敎矣。輦陪軍,依例以精抄軍磨鍊,而此外儀仗軍及各差備雜物扶持軍等,應入之數浩多,以數少衛軍,無以推移充數,京下正兵調用及防民雇立等事,勢難趁卽周旋,儀仗軍及差備軍,則以精抄軍輦陪軍除出,餘數及訓局軍兵,量入出用,雜物輸運一事,則以辛亥四月移御時例,使各其司輸運,而內出雜物輸運事,亦依其時已行之例,自掖庭署,隨便擧行,務從簡,俾無遲滯之弊,似爲得宜,敢此仰稟。傳曰,依此爲之。
又啓曰,今日移御時輦陪軍及各樣差備軍,皆以精抄軍調用事,纔已啓達矣,闕內把守精抄軍,亦入於各差備磨鍊中,以內入直訓局軍兵,替把後,出用之意,敢啓。傳曰,允。訓局謄錄
御營廳啓曰,時御所宮墻外,新營·東營·集春營等三處,常時以本廳軍兵,入直,而曾前移御之時,新營,則本廳軍兵,仍前入直,東營·集春營入直軍兵,則移入於慶德宮墻外,北二營西營等處矣,今此移御之擧,異於前日,而東營·集春營入直本廳軍兵,今亦依舊例,移入於北二營·西營,則東營·集春兩營,不可無替入之軍,而本廳上番軍元額數少,勢難推移,令本曹稟處,何如?傳曰,允。
兵曹啓曰,傳敎矣,新營·東營·集春榮,三處御營軍入直之數,不過三百餘名,而上番軍元數,至於十哨之多,三營仍前入直之外,其餘數,尙有七哨,足以輪替入直於時御所西北兩營而有裕,依此擧行,何如?傳曰,允。御營廳謄錄
訓鍊都監啓曰,局出身,通三局元數,堇一百四十人矣,昌德宮永肅門,時御所建明門,勢難推移入直,若減其名數,分直兩處,則勢不成模樣,何以爲之?敢稟。傳曰,然則建明門,以砲手替直。訓局謄錄
上在慶德宮。停常參·經筵。
夜二更,流星出淡雲中,入東方天際,狀如鉢,尾長二三尺,色白。
下直,黃海監司李之翼。
大殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,靜攝之中,猝有移御之擧,伏未審勞動之餘,聖體,若何?臣等,不勝憂慮,敢來問安。答曰,知道。無事。
政院啓曰,移御之後,承旨二員,當爲守宮,而當此多事之時,出納之際,將不成模樣,依前例分院承旨差出乎?敢稟。傳曰,姑觀差出,可也。
掌令柳㝚·朴相馨啓曰,請張應一,亟命遠竄。措辭見上答曰,不允。
大司諫申晸啓曰,臣曾忝本職時,以方帶推緘,引避見遞矣,不意玆者,新命又降,而前日推緘,尙未照勘,難冒之嫌,與前無異,請命遞斥臣職。答曰,勿辭。退待物論。
大王大妃殿·王大妃殿,藥房口傳問安。答曰,知道。
中殿,口傳問安。答曰,無事。
司諫尹衡聖啓曰,請張應一,亟命遠竄。措辭見上大司諫申晸,引嫌而退,元推未勘,勢難在職,請大司諫申晸,遞差。答曰,不允。遞差事,依啓。
吏曹啓曰,臺諫有闕,政事,取稟。傳曰,明日爲之。
傳曰,右相命招,卜相。
吏曹判書洪處亮上疏。大槪,請命亟削臣職,以謝物議,以正臣罪事。入啓。以上朝報
御營廳啓曰,東營·集春營,以本廳軍兵入直之意,兵曹,旣已入啓蒙允,而廣智營,則訓鍊都監砲手五十名,依舊例入直矣。東營·集春兩營,亦依廣智營例,本廳軍兵五十名,哨官率領入直之意,敢啓。傳曰,知道。
兵曹啓曰,今日移御後,入直精抄軍等,當依例入直於慶德宮,各門把守,亦當以精抄軍分排矣,兩慈殿·中殿未移御間,昌德·昌慶兩宮各門把守,則分東西以兩局軍兵守直,何如?傳曰,知道。建陽門精抄軍三十名,則仍令將官,率領入直於武藝別監入接處。御營廳謄錄
上在慶德宮。停常參·經筵。
下直,永宗萬戶金碉,漆浦萬戶尹螭。
忠淸監司書目,公山呈,以牛雛,一身兩頭,前三足後二足二尾事,係物怪事。
慶尙監司書目,金山郡守尹理,遭父喪事。
答吏曹判書洪處亮疏曰,省疏具悉。已諭予意於前日之疏矣,卿其安心勿辭,從速察職。
賓廳,卜相封入。
右議政金壽興,來詣賓廳啓曰,自上移御之擧,出於急遽,各殿,雖不得一時移御,而卽今事勢,不可不趁速移御,大王大妃殿·王大妃殿·中宮殿移御吉日,令禮官卽爲推擇擧行,何如?答曰,依啓。
知中樞府事李慶億箚子。大槪,大廟奉審之期,不遠,兼帶宗廟都提調之任,乞賜遞免,以便公私事。入啓。
假注書趙持謙服制,代李弘迪。
府啓,請張應一,亟命遠竄。措辭見上答曰,不允。
院啓,請張應一,亟命遠竄。措辭見上前縣監柳璣,曾任刑曹郞官時,訟者李煥所納文書,留置本曹者,潛爲出取,經月之後,始爲還置於本曹,而作言文書傳示缺辛聖老之事,旣已現出於納招之中,因此而致令奸濫,久未辨決,柳璣,身爲訟官,私自出入文書之狀,殊極可駭,請前縣監柳璣,拿問定罪,刑獄淹滯,爲近來痼弊,誠極寒心,訟者李煥·辛聖老之事,情僞已覈,曲直可辨,頃者審理時,曾有速爲處決之敎,而該曹,尙今不施,致令經年之獄訟,久滯而未決,事甚不當,請刑曹當該堂上郞廳,竝從重推考。答曰,不允。拿問事及推考事,依啓。
卜相落點,領議政許積,左議政宋時烈。
右議政金壽興箚子。大槪,臣之所帶摠護之任,亟命遞改事。入啓。
政院啓曰,新除授領議政許積,時在忠淸道忠州地,左議政宋時烈,時在懷德地,上來事,依例遣史官傳諭,上來時給馬事,兩道監司處,亦爲下諭,何如?傳曰,允。
答右議政金壽興箚曰,省箚具悉卿懇。都監事務方緊,僚相皆在外,卿以越次爲嫌,無乃太過乎?安心勿辭焉。以上朝報
有政。
吏批,以李沆爲注書,李䎘爲大司諫,李先慶爲禁府都事,金德遠爲金山郡守,權脩爲刑曹正郞,任奎爲伊川縣監,安宗悌爲安陰縣監,領議政許積,左議政宋時烈。
兵批,無。
都摠府啓曰,去夜發遣郞廳,各處巡檢,則西所所屬,陰城正金鍾金,任實正金京立,鄭日上·朴承龍·朴原信·鄭直·李大惡,平山正徐得男,南所所屬,原州正元逷等,無緣闕直,莫重宿衛重地,多數闕直,事極驚駭,金鍾金等,令攸司依法科罪,雜頉等,自本府從輕重治罪,西所當該部將,亦難免其責,請推考。傳曰,依允。都摠府謄錄
上在慶德宮。停常參·經筵。
下直,光陽縣監梁嶷,朱乙溫萬戶金鼎成。
藥房提調張善瀓,副提調鄭榏啓曰,夜來風雨陰凉,伏未審聖體調攝,若何?臣等,不任區區憂慮之至,敢來問安。答曰,知道。時無大段之事矣。
假注書沈壽亮出使,代權恒,事變假注書李弘迪出使,代申㶅。
閔宗道,以都摠府言啓曰,副摠管洪處大,漢城府坐起進去晝仕,請出標信。傳曰,知道。
又啓曰,入直軍士,中日習射,請出標信。傳曰,知道。
又啓曰,小臣,慈殿問安進去,下直。傳曰,知道。
又啓曰,小臣,進去昌德宮,大王大妃殿問安,則答曰,知道,王大妃殿問安,則答曰,知道之意,敢啓。傳曰,知道。
傳于閔宗道曰,今下弓矢,朱乙溫萬戶金鼎成處,給送。
李嵇,以弘文館言啓曰,本館下番副修撰尹趾善,重得泄瀉,僵臥直廬,副修撰徐文尙,亦以腫患,不得行公,而修撰李寅煥·洪萬鍾,皆已上來,不爲肅謝,竝卽牌招,以爲推移入直之地,何如?傳曰,允。
閔宗道啓曰,假注書申㶅,時無職名,付軍職官帶常仕,何如?傳曰,允。
又以戶曹言啓曰,卽接廣興倉所報,則來八月頒料時,大臣祿牌受來次,倉官進去于領中樞府事鄭太和,知中樞府事李慶億家,則竝以身病,未肅謝,祿牌,不爲出給云。依例令倉官輸送之意,敢啓。傳曰,知道。
以副應敎尹深辭狀,傳于閔宗道曰,還出給。
右議政金壽興箚曰,伏以摠護之任,旣有應兼之員,則臣不當仍帶,敢陳微悃,以冀移授,伏奉聖批,以都監事緊,引嫌太過,爲敎,臣不勝惶憫狼狽之至,臣非不知卽今僚相之在外,都監諸務之難曠,而若其稱缺則不可不正,臣何敢苟焉仍冒,以紊朝章乎?今此遷陵之擧,凡爲臣子者,孰不欲竭其心力,奔走將事,而況臣忝在大臣之列,雖不兼摠護之任,寧有一毫自怠之心乎?僚相赴朝之前,則其於都監之事,固當隨宜權察,必無曠廢之慮矣,伏乞聖明,俯賜諒察,將臣摠護之任,亟命遞改,以便公私,不勝幸甚。答曰,省箚具悉卿懇。已諭予意於前箚之批矣,卿其安心勿辭焉。仍傳曰,遣使官傳諭。
閔宗道啓曰,右議政箚子批答,當爲傳諭,而今日已暮,明日待開門傳諭之意,敢啓。傳曰,知道。
司諫尹衡聖,獻納魚震翼啓曰,請張應一,亟命遠竄。措辭見上答曰,不允。
掌令柳㝚·朴相馨啓曰,請張應一,亟命遠竄。措辭見上答曰,不允。以上朝報
上在慶德宮。停常參·經筵。
下直,靈岩郡守金粹五,蔚珍縣令金榏。
吳斗寅啓曰,小臣,兩慈殿問安進去,下直。傳曰,知道。
又啓曰,小臣,進去昌德宮,大王大妃殿問安,則答曰,知道,王大妃殿問安,則答曰,無事之意,敢啓。傳曰,知道。
閔宗道,以都摠府言啓曰,副摠管洪處大,漢城府坐起進去晝仕,請出標信。傳曰,知道。
李嵇啓曰,知中樞府事李慶億病患,自再昨極重云,係是大臣病患,敢啓。傳曰,遣御醫韓道昌看病。
答行知中樞府事李慶億疏疏槪見上曰,省疏具悉卿懇。卿辭至此,太廟提調之任,當勉副,卿其安心調理。
閔宗道,以御營廳言啓曰,十二番後部中右司屬,忠淸道十哨軍兵,京案各差備仍立軍,合一千八百二十三名及黃海道別馬隊四十七名,已爲逢點整齊矣,來八月初一日,與十一番軍兵合操後,舊軍放送之意,敢啓。傳曰,知道。
又啓曰,今此十一番軍兵及十二番別馬隊,十四番別破陣,射砲用劍試才賞格,從分數多寡,以本廳所儲木綿面給,別單書入之意,敢啓。傳曰,知道。
掌令柳㝚·朴相馨啓曰,請張應一,亟命遠竄。答曰,不允。
司諫尹衡聖,獻納魚震翼啓曰,請張應一,亟命遠竄。答曰,不允。
閔宗道啓曰,吏曹郞廳來言,臺諫有闕,政事,何以爲之?取稟。以上燼餘
上在慶德宮。停常參·經筵。
藥房都提調金壽興,副提調鄭榏啓曰,秋炎益熾,夜雨又甚,伏未審聖體調攝,若何?臣等,區區憂慮,敢來問安。答曰,知道。與昨無異矣。
李嵇,以弘文館言啓曰,本館上番六員內,應敎李柙,副校理趙師錫·申翼相,皆在外,副應敎尹深服制,校理任相元,連日以闕直推考照律以入之故,不敢晏然,校理李□□推考,旣已照入,而時未判下,不得入來,他無替直之員,不得已下番,姑陞上番入直之意,敢啓。傳曰,知道。
下直,安東營將蘇山海。
李嵇啓曰,小臣,兩慈殿問安進去,下直。傳曰,知道。
又啓曰,小臣,進去昌德宮,大王大妃殿問安,則答曰,知道,王大妃殿問安,則答曰,無事之意,敢啓。傳曰,知道。
昌德宮大王大妃殿,藥房問安。答曰,知道。王大妃殿,藥房問安。答曰,知道。中宮殿,藥房問安。答曰,無事。
閔宗道,以備邊司郞廳,以右議政意啓曰,近來引見時,注書記事,疏漏莫甚,擧行條件,抄出之際,未免有失實之弊,事極可駭。二十日引見時,還上虛錄守令,論罪一款,更爲稟定時,臣之所達,書出於擧行條件者,不但失其本意,措語之間,不成倫脈,當該承旨,亦難免不察之失。承旨注書,竝推考,擧行條件,則改付標啓下,何如?傳曰,允。
李嵇,以春秋館郞廳,以監事諸堂上意啓曰,本館奉安實錄,各殿移御之後,不可不移安,故移安吉日,令日官推擇,則來八月初四日爲吉云,以此日移安之意,敢啓。傳曰,允。
行大司憲閔鼎重疏曰,伏以臣,本月十□日,伏奉道臣,傳宣聖旨,特寬違慢之誅,曲軫指迷之方,恩諭丁寧,義責加嚴,不啻若慈父之詔赤子,臣跪讀感激,心魂飛越,不敢復計一身之狼狽,道路之顚仆而已,曳疾上來,去馬取船,出峽達畿,淫風惡雨,觸熱傷濕,疾病轉劇,瘧疾兼發,奄奄莫保,顧此病狀,實無旬月之間供職之望,所叨憲職,尙此虛帶,緣臣曠闕,已至四朔,不惟臣之私義,惶恐罔措,其在朝廷事體,所損尤大,伏乞聖慈,察臣誠懇,將臣本職,亟先遞改,以安微分,不勝幸甚云云。答曰,省疏具悉。卿其勿辭,從速入來察職。
吏曹判書洪處亮疏曰,伏以臣,罪積情蹙,陳章冀免,聖度天大,不惟不加譴責,反下從速察職之命,不知聖明,何取於一微臣,而恩許之靳,乃何若是也?臣不自量,猥參大政,假錯實多,彈論竝至,物議可見,今玆所遭,何敢仰辨,以傷事體哉?臣雖無狀,粗識名義,被此汚衊,從他笑罵,臣所不敢也,況臣慘傷之餘,宿患添重,無路自力,職名尙在,臣罪冞甚,復此瀆擾,伏乞聖慈,察臣情勢,本職及兼帶諸任,竝許遞改,不勝幸甚云云。答曰,省疏具悉。卿其勿辭,從速察職。開城留守李後山疏曰,伏以衰老如臣,待罪分司,不意玆者,優老之典,亦及於臣,米太紬綿,錫賚便蕃,受言驚惶,感淚自零,餘年無幾,就木不遠,瞻望宸極,精爽飛越,謹具短疏,以申微悃。答曰,省疏具悉。疏辭知道。
注書李沆疏曰,伏以至微之臣,敢煩極嚴之地,罪固大矣,臣雖無狀,亦非病風喪心者,豈欲無故自陷於重罪哉?誠有所不得已者也,臣於議薦之時,初無一毫私意於其間,而諫臣,以情外之語,攻之,吁亦異矣。伊時被薦者,安如石·李弘迪·睦昌明三人,而當其回薦於先生也,先生意見,甲乙相左,或云時薦,當爲首,或云先生之薦,當爲首,蓋以在前是薦不一,先生及時任之薦,互相爲首故也,臣於是不能自定,而院中有事,例問於都承旨洪處大,則處大以爲,李弘迪,則未分館,睦昌明,則下番翰林也,安如石,今方無故,且舊榜也,此爲當薦云,故臣聞處大之言,始定首副末三薦矣,此非有意於取舍也,亦非創開之新規也。分館前注書,前時僅有一人,而亦未聞其行公,且下番翰林,有難移拜,故姑依已行之規,以無故人例擬矣,臺官之言,是何不諒之甚耶?久遠之規,雖未可考,而若夫近例,班班可考。尹趾完·李濡,卽先生沈攸之薦也,李琓·任弘望,卽趙根之薦也,安後泰·權愈,卽時任申翼相之薦也,安後泰·權愈,相繼首擬,皆先於先生之薦,先生薦四人,豈盡相避哉?誠以時任薦首擬,有前例存焉故也。己亥九月,鄭□海之首擬,亦李光迪時任之薦,則時任薦首擬,其來久矣,又非申翼相之所創開也。光迪·翼相,未聞有非之者,而臺臣之論臣罪,有若自臣而創開者然,臣實未曉其意之所在也。臣本孤根弱植,與世抹摋,循例薦人,尙不見容,臣之情勢,決不可抗顔冒進也,明矣。且臣老母,宿病轉劇,又添毒痢,氣息如縷,臣是終鮮之人,不可頃刻暫離,玆敢疾聲呼籲,伏乞聖慈,諒臣微懇,亟遞職名,俾得專意救護,以申私情,以謝物議,千萬幸甚云云。答曰,省疏具悉。爾其勿辭,救護母病。
李嵇啓曰,藥房都提調以下,來詣請對矣。傳曰,引見。
大殿,政院·玉堂問安。答曰,知道。
嬪宮,政院·玉堂問安。答曰,知道。
李嵇,以山陵都監意啓曰,都廳李選,身病非輕,無路起動云,當此山陵始役之日,決難等待其差病,李選改差,其代,以弘文館應敎李柙,差下,何如?傳曰,允。
吳斗寅,以兵曹言啓曰,今日禁軍,與上下番精抄軍合操事,旣已啓下,而自前有移御之擧,合操不得設行之意,敢啓。傳曰,知道。
掌令柳㝚·朴相馨啓曰,請張應一,亟命遠竄。措辭見上答曰,不允。
司諫尹衡聖,獻納魚震翼啓曰,請張應一,亟命遠竄。措語見上答曰,不允。
申時,上御興政堂。藥房都提調金壽興,提調張善瀓,副提調鄭榏,假注書李喜龍,記事官尹致績·睦昌明,請對入侍時,金壽興曰,連以唯疾之憂,自上心常不安,調攝,若何?上曰,別無大段所患耳。壽興曰,王世子缺臣等,不勝伏慮之至,自上憂慮之中,前頭之事,不無豫防之道,何以斷定耶?上曰,甚不寧淨,未知何以爲也。壽興曰,臣等,待罪藥房,公主所患,未及發瘢之前,趁不建白,移御之擧,又致有今日之患,追悔莫及,今番,則必不可如前,斯速移御,宜當矣。善澂曰,臣年三十而後,始經痘疫,詳知其痘患之理矣,或有至痛,而不至發瘢而乃止者矣。上曰,未及發瘢前,移御甚難矣,移御之擧,與私家出避有異,如有他日之憂,則未知所歸,何以爲也。壽興曰,樂善君家,與崇善君家相連,近處,又有□昌君家,永安尉舊家,可以容接矣,於義洞麟坪大君家,甚大,與本宮亦且相連,可以移御矣,自上急速斷定,則修理之後,雖不缺無妨也,且稚少未疫內人,勿爲使令於前,可也。上曰,本宮,何如?壽興曰,大殿與世子宮移御,則可矣。至於各殿,盡皆移御,則似狹缺定別宮矣,修理處,與此闕有異,不至大段矣。壽興曰,缺亦不得容接矣。上曰,此宮,雖曰宮家,與宮閻無異,無內外墻缺矣。壽興曰,移御之後,臣等,則義不可落後,此處藥房提調,不可不直宿,依溫陽擧動時,藥房提調一員,加出,何如?又使金萬基,亦爲直宿,可矣。上曰,金萬基,差出藥房提調,仍爲直宿,可也。鄭榏曰,姑無政事,金萬基藥房提調,以口傳啓下,何如?上曰,當觀明日症勢而後,斷定矣。上曰,誌文三缺而來,卿等之意,則誰人之筆,最優耶?壽興曰,趙相愚,書字頗生,洪錫龜,字體甚妙,柳以升,體法極精,然暫似婆娑矣。善澂曰,字體,雖似婆娑,旣燔,則字畫稍敦篤矣。壽興曰,慶尙監司狀啓,蔚山府使罷黜事矣。蔚山事體,雖與東萊有異,其間或有未盡之事耶?至於狀啓,則有煩見聞云矣。上曰,鄭之龍缺相通云,無乃如此等船,或有往來之事耶?觀其狀啓,放缺靜之後去云,非飄風船也,去如箭疾云,亦非商賈大船也。壽興曰,未知是否,狀啓甚不明白,心甚未審也。鄭榏曰,明日移御擧動,榻前定奪事,□出擧行條件耶?上曰,當觀症勢斷定矣,姑勿出擧行條件,可也。遂退出。以上燼餘
今月二十日引見時,右議政金壽興所啓,領敦寧金佑明,以還上虛錄守令事,有所陳箚矣。臣意則以爲,虛錄守令等罪犯,雖曰在於赦前,而所當頒赦之日,則攸司照律之際,例以宥旨前事上稟,至於經年之後,仍用此例,旣未妥當,且以常規言之,則今番推考以上虛錄,應被徒配之律,而爲其數多,特命分等施罰,亦出於變通之意矣。各道累萬石穀物,旣已査覈蕩滌,守令,則竝爲全釋,其在事體,果未知何如也。上曰,守令,以虛錄拿推定配者,前後相望,而猶未徵礪,虛錄之弊,愈往愈甚,不可不嚴立科條,今番,則姑用寬典,在囚者與未及就拿者,竝削職放送,此後則還上虛錄守令,雖一石以上,永不敍用事,一依大明律本意,歲抄時,切勿擧論,可也。且其中,前以此事被罪者,今不可疊施,令該曹査啓處之,改付標啓下。以上朝報
都摠府啓曰,今月二十五日,本府去夜巡檢時闕直,珍山正崔忠元,誤以平山正徐得男,書塡入啓,而今始覺察,莫重入啓公事,如是差誤,事極可駭,色吏已自本府,從重治罪,當該郞廳,請推考,臣等,難免不察之失,惶恐待罪,而珍山正崔忠元闕直之罪,令攸司推治,何如?傳曰,勿待罪。徐得男,分揀。都摠府謄錄
上在於義洞本宮。停常參·經筵。
藥房都提調金壽興,提調張善瀓,副提調鄭榏啓曰,伏未審夜來,聖體調攝,若何,嬪宮症患加減,比昨,何如?臣等,終宵憂慮,敢來問安。答曰,知道。世子嬪所患,當觀差晩可知矣。
大殿,政院·玉堂問安。答曰,知道。
嬪宮,政院·玉堂問安。答曰,知道。
閔宗道啓曰,小臣,兩慈殿問安進去,下直。傳曰,知道。
又啓曰,小臣,進去昌德宮,大王大妃殿問安,答曰,知道。王大妃殿問安,答曰,無事之意,敢啓。傳曰,知道。
閔宗道,以都摠府言啓曰,今日入直軍士,中日習射,而社稷大祭齋戒相値,不得爲之之意,敢啓。傳曰,知道。
李嵇,以侍講院言啓曰,前日移御時,王世子陪從本院官員,只是兩員,雖是忽遽之際,不得齊會之致,事甚未安,今日若有移御之擧,則本院二員,又將輪直於嬪宮時御之所,以爲朝夕起居接待藥房之地,未差窠闕,雖因齋戒,未得開政,卽令該曹,竝爲口傳差出,與未肅拜人員,一竝牌招,何如?傳曰,允。
吳斗寅,以都摠府言啓曰,今月二十五日夜巡檢時闕直,珍山正崔忠元,誤以平山正徐得男,書塡入啓,而今始覺察,莫重入啓公事,如是差誤,事極可駭,色吏,已自本府從重治罪,當該郞廳,推考,臣等,亦難免不察之失,惶恐待罪,而珍山正崔忠元闕直之罪,令該府推治,何如?傳曰,知道。勿待罪,徐得男,分揀。疊出
假注書李弘迪啓曰,臣承命馳往,則左議政臣宋時烈,旣已發行矣,遇着於竹山地,傳諭有旨,則自謂已上疏章云矣,敢啓。傳曰,知道。
吏曹,口傳政事,以沈壽亮爲說書,趙持謙爲兼說書。
李嵇,以成均館言啓曰,今七月初七日儒生上旬輪次,當爲設行,而大司成,在外未肅拜,不得設行,今月內無故日退行之意,曾已啓達矣。大司成未差不得爲之之意,敢啓。傳曰,知道。
又以禮曹言啓曰,取考五禮儀,則大臣之喪,有擧哀之節,而自上方在調攝之中,擧哀一節,不爲磨鍊之意,敢啓。傳曰,知道。
又以禮曹言〈啓曰〉,行知中樞府事李慶億,曾經世子傅矣,王世子,當行擧哀之禮,而方在沖年,卽今事有難便,不得擧行之意,敢啓。傳曰,知道。
又以內醫院官員,以都提調提調意啓曰,醫官尹昶,身病甚重,不仕已久,汰去。以惠民署主簿□□□差下,御醫任弘性,旣已職帖還給,依例付軍職冠帶常仕,何如?傳曰,允。
藥房,以口傳啓曰,伏聞金萬直之言,世子嬪所患,明是痘患,不可一刻仍留此處,不拘時移御之意,敢啓。答曰,知道。
藥房,又口傳啓曰,臣等與兵曹判書金萬基,有所陳達之事,敢此請對矣。傳曰,引見。
吏曹口傳政事,以金萬基爲內醫院提調,李世翊·柳椐爲分兵曹參議,李先慶·申琓爲分兵曹佐郞。
傳曰,王世子,先爲移御。
申時,王世子,先爲移御于於義洞本宮。
閔宗道啓曰,內乘來言捲簾,取稟。傳曰,捲三面。
酉時,上移御于於義洞本宮。
大殿移御後,政院·玉堂問安。答曰,知道。二品以上單子問安。答曰,知道。
世子宮移御後,政院·玉堂問安,答曰,知道。二品以上單子問安。答曰,知道。
閔宗道啓曰,移御所扈衛軍兵,今方排立,而招致旗牌官缺形止,則南北各爲一門云,此與溫陽擧動行宮扈衛,事體不同,似無開閉門稟啓之事,依闕內閉戶缺本院,次知擧行,而如有留門之擧,則請出標信。出缺之意,分付作門哨官,何如?傳曰,依爲之。
李嵇,以禮曹言啓曰,今朔各陵抽牲摘奸,當爲發送,而當此畿邑多事之時,驛路廚傳之弊,亦不可不慮,不得擧行之意,敢啓。傳曰,知道。
午時,上御興政堂。藥房都提調金壽興,提調張善瀓,兵曹判書金萬基,假注書李喜龍,記事官尹致績·睦昌明,請對入侍。金壽興曰,卽伏聞金萬直所傳之言,則世子嬪宮所患,明是痘疫,不勝伏慮。上曰,所食缺症情缺無別症。壽興曰,不可仍留此處,急速移御,宜當矣。上曰,事勢急遽,何可周旋耶?壽興曰,已爲分付矣,豈有未及之患乎?校理李藼·任相元請對。上曰,以何事請對乎?壽興曰,以嬪宮所患,欲達移御事矣。上曰,史官引入,可也。壽興曰,柳赫然,亦欲入侍,而纔有犯染事,故不得入侍矣。上曰,有何犯染事耶?壽興曰,有往還喪家云矣。柳赫然之意,則以宮墻四面,以布帳缺衛,則日月之久速,未可豫料,草家作營便當云矣。上曰,軍幕布置,禁斷雜人,使不得往來,則未知,何如。壽興曰,然則不必設五營矣。上曰,何用五營,缺百名,猶可以布置,夜則刁斗傳聲,可矣。壽興曰,雖布軍幕,以四五百名,不得成樣矣。上曰,軍幕之內,政院·玉堂·都摠府·宣傳官·侍講院缺典設司·承文院,當入,闕內各司,不必盡入,可也。且四所衛將缺所衛將,入內,三所衛將,入外,相遞入直,可也。缺二行使之入直宿衛,亦可兵曹入直此處矣,兵曹緊務,則使參判缺萬基曰,兵曹閑漫公事,則雖使佐貳之官,猶可以代行,至於重大,則首堂,可以次知,凡諸文書,難便於睿覽,臣之本職,急速變通,似便矣。上曰,此患,豈可久遲乎?此處藥房稍遠,出宮之後,移設於差備門內,可也。今日已晩,或有缺之事,則甚可慮也,明早移御,可也。壽興曰,一刻不可仍留且處,且外備已具,豈有犯夜之事乎?李藼曰,本宮狹隘,麟坪大君家,與諸宮家相連,移御此宮,可矣。上曰,已與右相相議耳,事甚急遽,移御之後,徐當議定,爲可矣。上曰,此闕西邊甚疎,使入直哨官,率缺百名,更更巡邏,可也。萬基曰,捕盜幕,移御後,亦當布置宮墻外乎?上曰,軍幕旣已布置矣。鄭榏曰,缺上曰,移御之後,則何營最近乎?壽興曰,東榮最近矣。上曰,東營缺相距不遠,折半移入,此闕似可矣,此闕五營,亦不可不直宿,政院牌缺分直事,分付,可也,且守門將一人,不可不加出矣。上曰,闕門,移御之後,不必多開,何門開之乎?壽興曰,闕門缺萬基曰,時日已晩,以單嚴擧動,何如?上曰,單嚴,則雖急遽之時,不可矣。萬基曰,更無可待之事,急速擧動,可矣。上曰,權愉,使之直宿,柳詳,亦使招之,竝爲直宿,可矣。上曰,移御後凡事,量宜善處,可也。遂退出。以上燼餘
京畿監司書目,竹山呈,以右議政宋時烈上疏,加封上送事。
禮曹,行判中樞府事卒逝,自今日至八月初二日,停朝市,啓。
移御時,出宮初嚴,申正三刻,二嚴,申正四刻,三嚴,酉初一刻。以上朝報
都摠府啓曰,本府堂上十員內,都摠管李元老,昌德宮守宮,閔熙,以山陵都監堂上,進去陵所,副摠管閔昇,訓鍊都監馬兵別將隨駕,李尙敬,御營中軍隨駕,寶劍四員,慶德宮守宮一員,將爲落點,只有一員,大殿·世子宮隨駕,決不可推移,依前以寶劍一員,推移侍衛之意,敢啓。擧動急迫,未及入啓,而政院,以司謁微稟,則傳敎內,寶劍中推移事,故寶劍洪處大,慶德宮守宮。都摠府謄錄
御營廳啓曰,本廳軍兵時御所,北二營一哨,西營一哨,昌慶宮墻外集春營五十名,東營五十名,新營五十名,慶德宮墻外北二營五十名,西營五十名,南營五十名,因傳敎已爲分派,而馬隊,則與步軍有異,時御宮墻外,無可留駐之處,而東營與時御所,不甚相遠,別馬隊四十七名,亦爲入直東營之意,敢啓。御營廳謄錄
訓鍊都監啓曰,時御所扈衛,以中部屬七哨軍兵,首尾接連,御營軍,依傳敎下布帳扈衛,而得地廣濶,兩幕相距,其勢稍遠,所見甚爲疎濶,間置別幕,分位以守之意,敢啓。傳曰,知道。訓局謄錄郞廳白鴻擧校正。郞廳鄭彦郁書。
上在於義洞本宮。停常參·經筵。
答藥房問安曰,知道。別無加減矣。
傳曰,內官尹完敍用。記草
訓鍊都監啓曰,步兵七哨,已爲扈衛,而馬兵不得不入直,外壘北邊,馬兵五十名入直之意,敢啓。傳曰,知道。
又啓曰,扈衛軍兵,露處卑濕之地,每幕空石十葉,令戶曹登時充給,何如?傳曰,允。訓局謄錄
上在於義洞本宮。停常參·經筵。
答藥房問安曰,知道。時無加減矣。
府啓,請張應一,亟命遠竄。答曰,不允。
院啓,請張應一,亟命遠竄。措辭竝見上伏聞有內官尹完特敍之命,臣等,切以爲未安也,當初尹完,與山陵監董諸臣,被罪有輕重之殊,已是群情之所不愜,而卽今諸臣,尙在罪譴之中,尹完,獨先見原,豈不有傷於國體乎?請還收內官尹完敍用之命。答曰,不允。
明善公主卒逝。
藥房口傳啓曰,國家不幸,公主之喪,出於意外,驚慘之餘,不知所以仰達矣。自上不可久留此處,而嬪宮所患,旣非痘疫,則雖今日還御慶德宮,似爲便當矣。答曰,予則今日決不可去矣,世子則今日先爲移往,可矣。
傳曰,連遭慘慟之喪,哀慟之至,心神荒迷,不能念他,而今番,則曲折與前不同,尉號事,令該曹議于大臣以啓。朝報傳曰,今此明善公主喪出殯處所,宣仁門外閭家,極擇修掃事,一從護喪中使之言,擧行。禮曹謄錄
禮曹啓曰,今此明善公主之喪,擧哀儀註,當依禮文磨鍊,而自上方在調攝之中,哀痛慘切之餘,必有添傷之患,卽今亦有難便之勢,擧哀一節,似當停行,何以爲之?敢稟。傳曰,知道。傳曰,今此明善公主之喪,一依明惠公主喪事時例擧行,而凡事,依護喪中使之言,擧行之意,分付各該曹。傳曰,明善公主之喪事,比前有異,凡喪需之物,雖在謄錄之外,一從護喪中使之言,進排事,分付尙衣院及各該司,而不必續續煩稟事,政院知悉。禮曹謄錄
都摠府啓曰,本府堂上十員內,都摠管趙珩,遷陵都監堂上閔熙,山陵都監,俱以除本仕不得入直,李元老,昌德宮守宮,副摠管洪處大,慶德宮守宮,自下不敢替直,餘存之員,甚少,將來疾病事故,未可豫料,輪回直宿之際,事多苟艱,且郞廳八員內,都事韓榰,方在待罪中,昌德宮·慶德宮,各一員入直,時御所,二員直宿,只有三員,勢難推移,請竝令該曹斯速稟處,何如?傳曰,允。都摠府謄錄
政院啓曰,明善公主之喪,昌德·昌慶兩宮中,從何門出送乎?敢稟。傳曰,公主喪,則從宣仁門出送,通化門,則留門,以砲手把守,可也。訓局謄錄
上在於義洞本宮。停常參·經筵。
巳時,太白見於未地。
禮曹啓曰,新安尉號事,傳敎矣。議于大臣,則右議政金壽興以爲,禮記曾子問,有曰,取女有吉日,而女死,則如之何?孔子曰,婿,齊衰而弔,旣葬而除之,釋之者曰,以其嘗請期,故齊衰而弔,然未成婦也,故旣葬而除之,以此言之,今此明善公主,三揀擇之後,不但駙馬封爵而已,至於納采·納幣·命服,內出·親迎等吉日,竝皆推擇啓下,嘉禮廳,亦爲排設,則此正禮文所謂告期,而婿當爲齊衰之服,旣服齊衰,則似與前明惠公主之喪,差異,而若其未成婦,則一也,尉號之一事,實無可據之前例,臣之淺識,亦難斷定,伏惟上裁。領中樞府事鄭太和,病不收議,領議政許積,左議政宋時烈在外,大臣之議,如此,伏惟上裁。傳曰,旣定吉日,而又設廳,與只有告期者,尤有異焉,爵號,仍存,可也。
傳曰,新安尉爵號,旣已仍存,新安尉及右承旨孟胄瑞,使之入見喪事。
答藥房問安曰,連遭慘痛之喪,心神迷亂,委苶沈困,不能收拾,一兩日內,姑無作氣移御之勢,而兩慈殿,各處他殿,此中心事,尤難形言,兩慈殿,今日內,姑先移御于本宮事,卽爲擧行。
未初,兩慈殿及中殿,移御于於義洞本宮。
院啓,請張應一,亟命遠竄。措語見上請還收內官尹完敍用之命。措語見上答曰,不允。尹完事,依啓。
答藥房啓辭中宮殿湯藥劑入事曰,知道。
遷陵都監郞廳,以摠護使意啓曰,沙誌石,初燔後,洪錫龜等所書三丈,再燔上送矣,敢此封進,以備睿覽之意,敢啓。傳曰,使柳以升書寫。
承傳色,以上敎來傳于藥房都提調曰,今番之事,不但與前有異,雖以禮文言之,不可以無往弔之節,何以處之?金壽興,以口傳對曰,昨已仰陳於收議之中,而齊衰往弔之節,旣在於禮經,則似當有弔禮矣。又以承傳色,口傳啓曰,纔承下問,只據禮經,而陳達矣,第念事異私家,必先定其尉號仍存與否,然後方可議往弔之節,設令往弔,至於初喪,則不無難便之勢,或於成服之日,往弔,似爲宜當,此固自上所當商量處也,敢達。承傳色,又傳上敎曰,今番之事,與前有異,旣設都監,且擇吉日,而因駙馬之遭喪事,雖未及成禮,還收尉號,則似爲重難,故有此問議之事矣。卿之所達,正合予意,而至於初喪時往弔之節,似不可廢矣。金壽興對曰,尉號雖或仍存,旣未成禮,則初喪時出入殯側,似涉難便,無已則來在喪次近處,以待成服而後,就弔,恐或宜當。承傳色,又傳上敎曰,禮經曰,齊衰而弔,旣葬而除,今若仍存尉號,則初喪時出入殯側,予意,則似難便矣。金壽興對曰,雖已告期,末及成禮,與已成夫婦之禮者,不無所間,故敢以入見殯歛,有所難便之意,仰達矣。第念事有次第,若以仍存尉號之事,爲先發落,則成殯後出入,似無妨於事理矣。朝報
都摠府啓曰,明日,乃入直軍士中日習射日次,而無射庭處,何以爲之?敢稟。傳曰,姑勿爲之。都摠府謄錄
政院啓曰,兩慈殿擧動,當由北作門陪入,而卽今北作門,乃壺洞屛門,北作門,移排於義洞北邊洞口大路之意,敢啓。傳曰,知道。
兵曹啓曰,今此本宮三殿移御之擧,出於急遽,衛軍出用不足之數,京下正兵調用及坊民雇立,勢未及周旋,建陽門把守精抄軍,事有難便,不得調用,外本宮慶德宮及外營入直精抄,竝爲出用,而各差備不得分定之數,猶且浩多,計其容入,以訓局軍兵,分付出用,在所不已,敢此仰稟。傳曰,知道。
傳曰,三殿作爲一擧動事,分付。
訓鍊都監啓曰,昌德宮,旣爲空闕,局出身及內外入直軍兵,竝依前例罷出之意,敢啓。傳曰,知道。訓局謄錄
上在於義洞本宮。停常參·經筵。
大王大妃殿·王大妃殿·大殿·中殿,政院·玉堂·二品以上·六曹問安。答曰,知道。
藥房啓曰,伏未審夜間,聖體調攝,若何,聖上,自遭慘慽之後,傷慟過節,至有不能收拾起動之敎,下情悶迫,豈勝仰達,中殿症候,與昨,何如,湯劑旣已進服,而果有其效否乎?臣等,不勝憂慮,敢來問安。答曰,知道。與昨無異,內殿所患,比昨稍減矣。
慶尙監司書目,東萊呈,以副校理趙師錫辭職上疏上送事。
傳曰,今聞護喪內官之言,則棺材終始不精,故招致色吏,無一人待候云,極爲痛駭,令攸司囚禁,各別科罪,色官之終不極擇以送,亦極可痛,拿問處之。
傳曰,公主之喪次,尙未得可用棺材云,好品棺材,卽爲覓送後,啓達。
遷陵都監郞廳,以摠護使意啓曰,中路靈幄殿造成吉日,以九月十六日卯時,推擇啓下矣,更爲量度,則功役浩大,而日期促迫,必有狼狽之弊,不可不進定,故令日官改擇,則八月二十日辰時爲吉云,以此日時,始役,何如?傳曰,允。
府啓,請張應一,亟命遠竄。措辭見上答曰,不允。
院啓,請張應一,亟命遠竄。措辭見上答曰,不允。
玉堂箚子。大槪,新安尉爵號仍存,請更加詢,問於在外大臣議處事。入啓。
京畿監司書目,果川呈,以右參贊李尙眞辭職上疏上送事。
禮曹啓曰,傳敎矣。右承旨孟胄瑞,以爲喪事入見之際,哭臨節次,當爲講定,後擧行,新安尉,仍存尉號,則齊衰之服,葬後卽除一款,似當變通云,此言不爲無據,孟胄瑞,則外廳事入哭後,仍爲護喪,似當,而新安尉,則雖未成夫婦,旣存尉號,旣葬卽除,亦似未妥,事係變禮,難以臆見定之,議大臣定奪,何如?傳曰,允。
拿囚現告,歸厚署別提金碇。以上朝報
兵房承旨,以司謁口傳啓曰,昌德宮守直軍兵罷黜事,都監草記,昨夕入啓,而以草記未下之故,守直軍兵,不敢任意罷黜云,係是軍兵重事,敢啓。傳曰,罷黜,可也。訓局謄錄
上在於義洞本宮。停常參·經筵。
巳時,太白見於未地。
大王大妃殿·王大妃殿,藥房·政院·玉堂·二品以上·六曹·大司諫問安。答曰,知道。大殿·中殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。中殿,藥房問安。答曰,知道。勿爲問安。
藥房啓曰,夜氣斗覺寒涼,伏未審聖體,若何,中殿症候,比昨日益有差效否乎?伏不勝悶迫之至。聖上久在調攝之中,疊遭意外之慘慽,傷慟太過,玉候之添傷,勢所必至,其可復行十日之素乎?殿下上奉慈殿,決不可自輕,自今日亟復常膳,亦爲勸進於兩慈殿,是臣等區區之願也。還御慶德宮,一日爲急,再昨批辭,有數三日內移御之敎,卽令禮官,擇日擧行,宜當。臣等終宵憂慮,敢來問安,竝此仰稟。答曰,知道。與昨別無加減,內殿所患,今日,則不如昨日之稍安矣。慈殿素膳,則依啓辭爲之,移御吉日,亦令該曹排日推擇。
世子宮,藥房·二品以上·六曹·大司諫問安。答曰,知道。
忠淸監司書目,忠州呈,以行判中樞府事許積上疏上送事。
又書目,尼山呈,以執義尹拯,病重上去不得事。
府啓,請張應一,亟命遠竄。措辭見上湖西大同設法之後,爲守令者,不敢擅用煙軍,事目至嚴且重,藍浦縣監權克中,居官數年,凡所作爲,無非虐民肥己之事,且於上年極農之時,爲其妻族之運柩,調發煙軍累十名,擔送於京畿地境,本縣之距畿境,乃數日程也,擔夫不能獨自枝梧,各出米布,又雇別人,以爲息肩之地,怨讟朋興,至今未已,其不有國法,重貽民弊之罪,不可不重究,請藍浦縣監權克中,拿問定罪。新除授釜山僉使閔暹,曾爲全羅水使時,恣行不法,重被彈劾,罪還未幾,遽授本職,除目之下,物情爲駭,至於大臣家下直之際,不識事體,擧措怪駭,海防重鎭,決不可付諸如此之人,豈但推考而止乎?請釜山僉使閔暹罷職。答曰,不允。拿問事,依啓。以上朝報
明善公主喪,成服後,大王大妃殿,藥房問安。答曰,知道。政院·玉堂問安。答曰,知道。二品以上單子問安。答曰,知道。
王大妃殿,藥房問安。答曰,知道。政院·玉堂問安。答曰,知道。二品以上單子問安。答曰,知道。以上燼餘
上在於義洞本宮。停常參·經筵。
巳時,太白見於未地。
吏曹判書洪處亮辭職上疏。入啓。
大王大妃殿·王大妃殿,藥房·政院·玉堂問安。答曰,知道。勿爲問安。大殿,政院·玉堂問安。答曰,知道。中殿,政院·玉堂問安,答曰,知道。勿爲問安。藥房問安。答曰,知道。藥房啓曰,伏未審夜間,聖體調攝,若何,中殿症候,加減,比昨何如?臣等,不勝憂慮,敢來問安。答曰,知道。內殿所患,別無蘇醒之氣,與昨無異。
原襄監司書目,金城等官,惡虎囕殺人命事。
世子宮·嬪宮,藥房問安。答曰,知道。
右議政金壽興箚子。大槪,敢請新安尉爵號還收事,以備裁察事。入啓。
藥房又啓曰,還御吉日,使之推擇,則所擇吉日,似爲太遠,時御所甚狹,一刻留此,極爲閔迫,頃日,大殿·兩慈殿,移御本宮時,不及擇日,只擇吉時矣。今此還御,自內依前亦不擇日,速爲還御,何如?答曰,別無時急之事,可至奔遑不卜日乎?
府啓,請張應一,亟命遠竄,請釜山僉使閔暹罷職。措辭竝見上答曰,不允。閔暹,姑先從重推考。
右承旨孟胄瑞上疏。大槪,賤疾猝劇,無望供職,喉司重地,不可久曠,亟賜遞改,以便公私事。
未時申時,日暈。朝報
下直,豐基郡守張世良,漣川縣監趙晟漢,全羅兵虞候李世彬,淸城僉使卞爾倬。
傳于閔宗道曰,卽者中使,以慶德宮修理事,進去,此意分付各該司,使之擧行。
傳于閔宗道曰,今下弓矢,淸城僉使卞爾倬給送。
前判中樞府事宋時烈疏曰,伏以臣,猥承德意,撰進誌文,而曾又竝受缺仰認聖慈,諒臣縟蟻之願,故使得以薄技自缺之筋力,忍死登程,行至畿輔界,猝缺夢寐之外,臣驚惶隕越,又自恨螻蟻之缺不知所云也。蓋臣比來,實無一毫他意,而今忽遭此大缺臣切欲從此逃遁,旋歸鄕里,而仍竊自念,聖考衣履所藏之地,終不得奉審而歸,則臣雖滅死,目宜難瞑矣。臣故敢仍爲前進,只以弘濟洞爲期,而兼以仍竢批下,若聞鐫改之命,則謹當因詣闕下,終自效於識琰之役,又因以一瞻天顔,又因以盡哀於灤水之朝,以不孤畢義願忠之初心矣,不然,則賤臣狷滯之心,終有所難回者矣,是臣重獲大戾於聖考與聖明矣,微臣情事,可謂慽矣,臣不勝悲泣哀懇之至。批答見下
閔宗道啓曰,左議政上疏批答,當爲傳諭,而今已夜深,明日待開門傳諭之意,敢啓。傳曰,知道。
閔宗道啓曰,釜山僉使閔暹,推考事,命下矣。臺諫方以罷職論啓,推考傳旨,不得捧入之意,敢啓。傳曰,知道。已上燼餘
上在於義洞本宮。停常參·經筵。
大殿,政院·玉堂問安。答曰,知道。世子宮·嬪宮,藥房問安。答曰知道。
答左議政宋時烈疏曰,省疏具悉卿懇,予之積年沈痾,卿之素知,今又不幸,連遭慘喪,心神迷亂,無以自定,當此之時,卿雖退在,當思先王不世之恩遇,以副寡昧日夜之企望,何可到此咫尺之地,遽以退歸耶?況卿旣帶相職,當此緬禮,豈不欲躬自執事,以盡其誠忠也?予之初意,卿必無固辭之理矣。今觀卿疏,予實愕然,雖以卿之進退之義爲言,禮畢之後,則容或可辭也,至於今日,則卿之固辭,果何如耶?予之此言,實出於敷心腹之意,卿必想矣,何用多誥?宜速上來,相對面陳,則彼此情義,自然相孚,又無石物未及之患,卿宜念哉,趁速上來,予日望之。仍傳曰,遣史官傳諭。
藥房啓曰,夜來風候甚惡,伏未審聖體調攝,若何?中殿症候,抑有漸差之效乎?臣等,區區憂慮,敢此問安。答曰,知道。症候已言于醫官矣。
政院啓曰,釜山僉使閔暹推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
黃海監司書目,今七月初十日以前,農事形止及雨澤事。
遷陵都監郞廳,以摠護使意啓曰,誌文草圖,今方寫出,而書寫官尹深,昨日落馬重傷,豫差魚震翼,眼病甚重,不得書寫,事將狼狽,竝改差,其代,令該曹從速啓下,何如?傳曰,允。
藥房再啓曰,卽伏聞入侍醫官所傳之言,自上氣候困倦,心神不寧,此必生於纔遭慘慽,傷悼太過之致,伏不勝悶慮之至,卽與諸醫等商議,則似此症候,不可以湯劑收效,前日進御壯元丸,不但治健忘而已,亦可以定心神健脾胃,此藥爲先進御,宜當云,一劑卽爲劑入之意,敢啓。答曰,知道。
山陵都監堂上閔維重,新陵斬破土後入來。
府啓,請張應一,亟命遠竄,請釜山僉使閔暹罷職。措語見上答曰,不允。朝報
備邊司啓曰,都目政除授守令,皆未赴任,當此秋務方劇之日,曠官已久,人馬上來之邑,令該曹聞見催促,使之趁卽赴任,何如?答曰,允。備局謄錄
事變假注書申㶅出使,代朴泰遜爲之。
吏曹啓曰,今此文宣王釋奠祭初獻官,除都監堂上及藥房提調外,無他文宰,不得已都監堂上,推移塡差,而堂下文臣無故之人,亦甚乏少,許多排事,無以備員,在前如此之時,則亦有生進蔭官交差之例,今亦依前交差之意,敢啓。傳曰,知道。
閔宗道,以兵曹言啓曰,時御所入直精抄軍,未滿缺日,以五十名入直矣,今則建陽門把守三十名,旣已罷出,以此三十名,替把於外堡,及本營以前之軍堡,及本營守直之軍,加缺於時御所,以滿缺月之數,何如?傳曰,允。
李嵇,以弘文館言啓曰,上番副應敎臣尹深,以沙誌石草圖書寫事,都監進去,前頭當連日晝仕,每每煩稟,似涉煩瀆,此後除草記,直爲進去之意,敢啓。傳曰,知道。
李嵇,以春秋館郞廳,以監司諸堂上意啓曰,昌德宮本館奉安實錄,移安吉日,以今日推擇啓下矣,自上時未還御于慶德宮,不可徑先移安,姑待還御,改擇日擧行,而兼春秋一員,仍令直宿之意,敢啓。傳曰,知道。
閔宗道,以兵曹言啓曰,慶德宮入直訓鍊都監哨官李麗呈狀內,七十老母,身病危重,命在頃刻,人子情理,極爲罔極云,勢不得已,元單子中改付標以入之意,敢啓。傳曰,知道。
閔宗道,以御營廳言啓曰,本廳十一番後部後司別左司屬,忠淸道七哨,原襄道三哨,合十哨軍兵,及開城府各差備軍五十三名,來九月二十五日,京中逢點,缺與十二番軍兵,當爲替代立番,兩道監兵使·開城留守處,以此依前知會調送之意,敢啓。傳曰,知道。
閔宗道,以御營廳言啓曰,今日三殿,旣己移御昌慶宮,墻外集春營·東營入直軍兵,姑爲罷黜,別馬隊,則依前啓辭,仍爲入直東營之意,敢啓。傳曰,知道。
李嵇,以內醫院官員,以都提調提調意啓曰,內酒房香醞造釀所用之水,自前汲用曜金門外井水矣,移御之後,曜金門閉鎖,汲路甚遠,事極悶慮,依前移御時例,令該曹分付守宮衛將,缺開閉,以便汲水,何如?傳曰,允。
閔宗道啓曰,行副司猛河啓圖,病親呈辭,昨日入啓之時,無給由之命,而下直單子,又爲來呈,紛擾之中,循例捧入,當該色吏,自本院已爲治罪,而臣亦未及覺察,不勝惶恐,河啓圖,不待給由,徑先下直之狀,極爲顚倒,請推考,其單子還下之意,敢啓。傳曰,依啓。
右議政金壽興箚子云云。批答見下元箚未下
閔宗道,以兵曹言啓曰,前日慶德宮移御時,及今此本宮移御之擧,出於急遽,訓局軍兵,啓請出用,而亦不可每以爲例,前次慶德宮四殿還御時,差備軍,其數甚多,衛軍可除出者,缺精抄軍沒數調用之外,差備軍不足之數,計其容入,依前例各部坊民中家內乾凈,身無犯染者,各別抄擇,給價雇立,而各處雜物輸運軍,竝皆定送,則防民之貽弊,必多,亦依近例,自各其處從便輸運,何如?傳曰,允。
以咸鏡監司南九萬,七月令薦新生鰱魚,限內不得封進事,待罪狀啓,傳于閔宗道曰,勿待罪事,回諭。以下已書於朝報以上燼餘
上在於義洞本宮。停常參·經筵。
下直,南原府使金海一,同福縣監李昌。
答右議政金壽興箚曰,省疏具悉卿懇。積年痼疾,連遭慘喪,心弱神亂,悲哀之懷,難以自抑,氣力之沈綿,何足爲怪,第念爵號一款,今之議者,雖以禮經,斷以爲言,予則以爲有必不盡然者,帝王家禮節,或有未盡節目也,何者,駙馬之不得再娶,亦在於禮經耶?自是權道,論以士夫家通行之禮,不亦異乎?此予所以仍存爵號,以主其祀事也,雖出於傷心傷情之致,亦或權宜之一道矣。
答玉堂箚曰,已諭于大臣箚批矣。
大殿,政院·玉堂問安。答曰,知道。
藥房啓曰,伏未審夜來,聖體調攝,若何,中殿症候,亦復,何如?臣等,不勝憂慮,敢來問安。答曰,知道。症候已言于醫官矣。
備邊司郞廳,以右議政意啓曰,都目政除授守令,皆未赴任,當此秋務方劇之日,曠官已久,人馬上來之邑,令該曹聞見催促,使之趁速赴任,何如?傳曰,允。此條疊書
禮曹啓曰,命下矣,議於大臣,則右議政以爲,今此駙馬爵號,仍存與否,下詢之時,實無前事之可據,只以曾子問齊衰而弔一款,仰對矣,終有爵號仍存之命,又令入見喪事,旣以仍存爵號,一從禮文,齊衰而弔,則入見喪事,自在其中矣。第念齊衰之服,爲其告期而未成婦也,故旣葬而除之者,禮文本意,槪可見矣。今以爵號之仍存,有所變通,則此實無前禮之禮也,非臣曚眛之識,所可臆定,臣於此抑有區區之懷,齊衰而弔,雖是禮文所在,帝王家禮節,與士夫家不同,爵號一事,終有所觸處不便者,聖上,遽遭慘切之痛,爵號仍存之擧,必出於有所不忍,而前頭難處之事,不止一二,抑聖上亦已念及於此否耶?此等委折,不可不商確講定,俾無後世之譏議,在外大臣,詢問善處,實合事宜,伏惟上裁。領中樞鄭太和,病不收議,今此公主之喪,出於萬萬慮外,自上慘切之中,不能抑情,至令新安尉,仍存爵號,入見喪事,此實出於慘慟所在,有所不忍也。禮文所謂齊衰而弔,蓋謂告期而未成禮也,此則未告期而有此意外之喪,雖非禮文本意,齊衰之服,容或可也,至於仍存爵號,則日後之事,節節難便,有不可言朝家制禮,不可率爾行之,終爲苟且之歸,而亦不可不深長思也。大臣獻議中辭意,蓋出於此,且公主前後之喪,聖上處變之道,宜無所異同,請更加詳思,毋失事宜,臣等淺見如此,不得不仰達,在外諸大臣處,亦爲下詢處置,宜當,上裁,何如?傳曰,旣詢大臣,又有處分本曹之收議,末端添入己見,實非常規,難免瞻顧之態,殊甚可駭,當該堂上,從重推考,旣存爵號,則不當葬而除服,以此分付擧行。
咸鏡監司書目,道內病疫,方痛四百五十名,向差三百九十六名,死亡九十名事。
禁府啓本,前刑曹佐郞柳璣矣,爲該郞官,疑其文書有假,則所當依法移文高陽官,印迹之可考者,使之封標上送,憑閱虛實,未爲不可,而持其所志,往于趙逢源所在處,憑準印迹,致有李煥執言之地,其妄作之失,在所難免,罪杖八十贖,奪告身三等,私罪。啓依允。
以執義尹拯辭狀,遞差。
世子宮·嬪宮,藥房問安。答曰,知道。
大王大妃殿·王大妃殿·中殿,藥房問安。答曰,知道。
藥房口傳啓曰,近緣玉候之不寧,久廢引接,群下之情,擧皆悶菀,況如臣等,待罪藥房,區區憂慮之心,尤復如何?卽今都監,事多緊急,自上雖不得出御於外殿,別賜引入於臥內,則庶幾瞻望玉色,稟定諸事,故敢啓。答曰,有所稟定事,則卽可入侍矣。
藥房請對入侍時,都承旨鄭榏所啓,守令多有闕,政事,取稟,已多日矣,而尙今未下,故敢稟。上曰,政事,當日爲之。右議政金壽興所啓,吏曹判書,累次陳疏,久不行公,事甚未安,牌招察任,似當矣。上曰,疏批下後,牌招察任,可也。
答吏曹判書洪處亮疏曰,省疏具悉。卿其勿辭,從速察職。
藥房再啓曰,伏承下敎,引見罷後,自上擧趾行步之際,猝然蹉跌,左邊足指致傷,伏不勝驚慮之至,臣等,與諸醫等入侍診察後,議定針灸,何如?答曰,知道。症候已言于醫官,勿爲入診。
府啓,請張應一,亟命遠竄。措辭見上公主前後之喪,一也,駙馬之前後未成禮,亦一也,尉號之或收或仍,反有異焉,揆以禮法,豈有是理哉?殿下荐遭慘切之痛,竝與尉號而還收,雖有所不忍,而生前未成夫婦之義,而死後主其祀者,參之古今,未之有也,事或失宜,禮罔由正,不亦有乖於立倫之道乎?傳曰,禮者,國之輿也,遭此無前變禮,苟有違背經常之擧,不但一時之失,難免後世之譏,卽今聖明在上,豈行非禮之禮乎?爵號之不可仍存,其理甚明,請還收新安尉孟萬澤爵號仍存之命。答曰,不允。
前啓,釜山僉使閔暹罷職事,停啓。
遷陵都監郞廳閔點,誌文講定事,驪州地出去。
引見時,都承旨鄭榏所啓,都事署經,異於守令,兩司必備三員,然後方可爲之,而黃海都事李國芳,除授已久,緣兩司之不備,尙未署經,覆審當前,一日爲急,似當有變通之道矣。上曰,除署經發送,可矣。
有政。
吏批,以尹松爲監察,權斗紀爲禮曹佐郞,安垕爲正言,李舜元爲萬頃縣令,朴世堂爲執義,權脩爲兼春秋,李炕爲藍浦縣監,崔柱華爲寶城郡守,南泳爲禧陵參奉,鄭治爲靑巖察訪。兵批,無。
禮曹啓曰,新安尉,旣存爵號,則不當葬而除服,以此分付擧行事,傳敎矣。當初以其節目,不得定奪之故,而未卽成服矣。今者自上下敎,如此,新安尉,追後成服事,分付之意,敢啓。無批答禮曹謄錄
傳曰,雨勢如此,扈衛軍士處,空石覓給耶,問啓。
政院啓曰,云云事,命下矣。招問戶曹郞廳,則空石一千五百葉,因都監草記,曾已覓給云,而招問都監郞廳,則軍幕一百五十,每幕分給十葉云矣,敢啓。傳曰,知道。
戶曹啓曰,命下矣。本月初一日,因訓鍊都監啓辭,扈衛軍兵,每幕空石十葉磨鍊,都合一千五百二十葉,卽爲分付兩倉進排矣。今日雨勢如此,與訓鍊都監相議,前給空石,如或不足,則加磨鍊以給之意,敢啓。傳曰,知道。訓局謄錄
閔宗道啓曰,執義李柙,前月十三日牌招不進,而二十一日,本職遞差,遞職之後,推考傳旨,卽當捧入,而其日在直承旨,與李柙俱有相避,不得捧傳旨,臣待罪該房,而適以式暇出去,未卽擧行,翌日仕進之後,該吏不爲告知,置之相忘之域,今乃覺悟,不勝驚駭,該吏,則自本院治罪,而臣亦未能致察,極爲惶恐。推考傳旨,今始書入之意,敢啓。傳曰,知道。
李嵇啓曰,正言李宇鼎,前月十日牌招不進,而十六日本職遞差,推考傳旨,卽當捧入,紛沓之中,矇未覺察,不卽擧行,極爲惶恐。推考傳旨,今始書入之意,敢啓。傳曰,知道。
吏曹判書洪處亮疏曰,伏以臣之所遭彈章,語意深刻,至以不公循私,爲臣罪名,而止請推考,實爲至輕,以至輕之罰,施至大之罪,臺臣之意,誠未可曉也。臣雖昏耄,亦有一端知覺之未泯者,何可忘廉冒恥,一刻在職,以重罪戾也哉?反覆自訟,危厲熏心,當此自上新遭慘切之喪,擧國憂遑之日,席藁私室,連章瀆擾,臣罪到此,萬死難贖,前日之疏,冀蒙恩遞,而聖度天大,曲賜恕宥,不卽退斥,臣一倍驚懼,氷炭交積,不知所以爲計也。臣之前後參政,做錯已多,臺評之峻發,亦非怪事,此外謗言,又不知有幾許也。不圖垂死之年,被人侵凌之至於此,臣十數年來,痼疾纏身,與死爲隣,平昔相知,零落殆盡,朝班公會之外,絶無往來過從之人,大小論議,漠然無聞,一身蹤迹,缺危則彈劾之來,吁亦晩矣。只緣臣冥行擿埴,不早知退,自犯鍾鳴漏盡之戒,尙誰咎哉?臣雖極無狀,職則銓官之長,豈可從他笑罵,耐彈就列,以辱名器,以羞朝廷哉,負累之人,尙此苟冒,癏曠之罪,日以益積,臣之喪失廉隅,縱不足恤,而其在國體,虧損亦大矣。且臣運數將盡,人非鬼責,一時交集舊患之外,新缺日候乍涼,痰喘轉增,咳嗽無節,火熱升降,加以左邊麻痺,手掌不得屈伸,以此深重之疾,雖欲驅策殘骸,强顔朝行,其勢末由,伏乞聖慈,俯察悶迫之懇,將臣本職及兼帶諸任,一倂罷遞,以謝物議,以安微分云云。批答見上
吏批啓曰,判書洪處亮病不來,參判姜栢年,受由未出仕,小臣獨政未安,何以爲之?敢稟。傳曰,只出緊任。
吏批,判書洪處亮病不來,參判姜栢年,受由未出仕,參議金益炅進,左副承旨李嵇進。政事見上
兵批,判書金萬基,慶德宮藥房進,參判金宇亨病,參議鄭錀病,參知鄭晳進,同副承旨閔宗道進。以李華岳爲副護軍,申晸爲司直,金奐·尹弘望·李夏鎭·閔鼎魯爲副司果,朴泰遜爲副司正,安興僉使金阜榮仍任,昌德假衛將李時煥·李海賓,昌慶假衛將呂祉吉移差事,啓下。
吏批啓曰,新除授萬頃縣監柳命天,呈狀于政廳曰,老母年今七十七歲,專城便養,人子至願,得除海邑,方欲刻日赴任之際,老母猝患毒瘧,症勢轉劇,飮啖專廢,元氣如縷,決無扶持登程之望,無他弟兄,又不忍一日離側,情理罔極,斯速入啓處置云,本邑,元非厭避之地,而柳命天母病,果甚危重,勢難赴任,人馬留滯,極爲有弊,萬頃縣監柳命天,依近例罷黜,何如?傳曰,允。
李嵇,以吏曹言啓曰,今此文宣王釋奠祭終獻官,則以曾經亞長之人,塡差,而目今除時任三司春坊兩都監都廳及實有身病,人所共知者外,他無無故人員,不得已以兩都監都廳,塡差之意,敢啓。傳曰,知道。
藥房口傳啓曰,卽令日官,改擇移御吉日,則初九日,卽王大妃殿禍害日,而若缺午生見之,則乃本宮日也,似是平吉,而此後,則無可合日,來十六日純吉云,故敢啓。答曰,引見罷後,還入大內之際,左邊足指,少有蹉跌之傷,當待一兩日,更爲議定,可也。
大殿,政院·玉堂問安。答曰,知道。
李嵇,以禮曹言啓曰,每年各陵展謁,春則二三月,秋則八九月,恒爲定式之意,曾已定奪,而自上方在調攝之中,不敢循例,取稟。缺以上燼餘
上還御慶德宮。停常參·經筵。
下直,原州牧使李敏章,永柔縣令鄭道成,燕岐縣監李懏。
大殿,政院·玉堂問安。答曰,知道。
大王大妃殿·王大妃殿·中殿·世子宮·嬪宮,藥房問安。答曰,知道。
藥房啓曰,伏未審夜間,聖體調攝,若何?足部傷處,作疼之候,比昨,何如?中殿症候,益有差效否乎?臣等,不勝憂慮,敢來問安。答曰,知道。症候已言于醫官矣。
京畿監司書目,通津呈,以行知敦寧府事李久源辭職上疏上送事。
掌令柳㝚啓曰,臣於頃日,以大政時守令除拜之失,請推銓官,臣之本意,蓋出於隨聞相規,而伏聞昨日筵中,大臣,斥以太過云,臣不勝訝然之至,自古大政之後,雖有囂囂之言,未有如今日之甚焉,臣之所聞,豈大臣獨未之聞耶?無論事之是非,旣被大臣之斥,臣何敢自以爲是,何敢晏然仍冒於臺閣之上乎?請命遞斥臣職。答曰,勿辭,退待物論。
藥房口傳啓曰,臣等,反覆思量,則速爲移御宜當,昨日以足部之致傷,有當觀一兩日後更爲議定之敎,卽伏聞入侍醫官之言,則足部,比昨頗似差減云,起居之際,雖或難便,乘輦於大門之內,以除小輿升降之節,便當,至於宗廟前下輦處,則稍降輦輿,從地勢而行,自是權宜之道,今日,雖云拘忌於慈殿,不至大段,中殿症候,益有差效云,久御此處,誠極悶迫,速爲移御,以副群下之望,不勝幸甚,若過今日,則十六日前,無吉日云,決難等待十六日矣。答曰,宗廟前,不爲下輦,未安,試觀行步而後,可以定矣。
又啓曰,宗廟前,稍降輦輿,少無所妨,雖以閭閻之人言之,年老艱步之人,難於下轎,則亦有弛擔經過之規,勿以此節持難,爲當矣。答曰,宗廟前,不爲下輦,未安,當使人扶掖而步過,且出宮之時,則乘輦處所,排設於大門之內,到彼之後,當由崇政殿東狹門而入,降輦處所,亦爲排設於崇政殿後事,分付。
掌令朴相馨啓曰,臣伏見同僚引避之辭,以頃日政官請推之論,大臣,斥以太過也,大政過後,傳播之說,果有云云,旣有所聞,則官師相規,在所不已,故臣與同僚,相議論啓矣。今者同僚,旣以見斥引避,臣亦何敢晏然仍冒乎?請命遞斥臣職。答曰,勿辭。退待物論。
今日慶德宮移御時,出宮初嚴,未初三刻,二嚴,未正二刻,三嚴,申初一刻,大王大妃殿·王大妃殿·中殿出宮正時,申初四刻。移御後,大殿·大王大妃殿·王大妃殿·中殿,藥房·政院·玉堂·二品以上·六曹·大司諫問安。答曰,知道。
政院啓曰,今日慶德宮還御時,寶劍望單子,不爲磨鍊以入,催之又催,而初嚴啓下後,始爲來呈草記,殊甚稽緩,都摠府當該堂上,推考,何如?傳曰,允。
又啓曰,兵曹判書金萬基,以加出藥房提調,入直慶德宮矣,今則旣已還御,罷黜之意,敢啓。傳曰,知道。
傳曰,藥房直宿提調,罷黜。朝報
義禁府啓曰,今此慶德宮還御擧動時,大駕,考喧·挾輦·駕導·駕後左右各一員,大王大妃殿·王大妃殿·中殿,考喧左右各一員,本府當直各一員,通計當八十六員,而實官十員,不足之數六員,假都事六員,依前令該曹差出,何如?傳曰,允。禁府謄錄
訓鍊都監啓曰,時御所內外入直軍兵,依前數入直之意,敢啓。傳曰,知道。
兵曹啓曰,本宮移御時,慶德宮入直,訓局精抄廳軍兵等,因榻前下敎,分把宮墻內外,使其將官,每夜巡邏矣,今已還御,依例還入各其直處之意,敢啓。傳曰,知道。
御營廳啓曰,慶德宮墻外三營,本廳軍兵各三十名,曾已入直矣。北一營入直軍兵,則今日與訓鍊都監軍兵,替代後罷出,北二營步軍一哨,馬隊四十六名,堂上將官一員,率領入直,西營步軍一哨,把摠一員率領,依前入直之意,敢啓。傳曰,知道。訓局謄錄
閔宗道,以禮曹言啓曰,大殿·大王大妃殿·王大妃殿·中宮殿移御時,王世子,闕門外祗迎節次,依近例不爲磨鍊之意,敢啓。傳曰,知道。
中宮殿隨駕,假注書鄭徵。
閔宗道,以禮曹言啓曰,大王大妃殿·王大妃殿移御時,大殿,當有慶德宮興化門內祗迎之禮,而自上方有足部所患,勢難行禮,故不爲磨鍊之意,敢啓。傳曰,知道。
吳斗寅,以都摠府言啓曰,今日各殿移御時,本府堂上,當爲侍衛,而堂上十員內,都摠管福平君㮒,犯染,趙珩缺閔熙,山陵都監堂上進詣陵所,副摠管閔昇,慶德宮入直,餘存只有六員,寶劍□員外,侍衛無路備員,例當變通,而勢有未及,依前以寶劍中,推移隨駕侍衛之意,惶恐敢啓。傳曰,知道。
申時,上自於義洞本宮,還御于慶德宮。
閔宗道啓曰,內乘來言,捲簾,取稟。傳曰,捲三面。
申時,大王大妃殿·王大妃殿·中宮殿,皆移御于慶德宮。
四殿移御後,大王大妃殿,藥房問安。答曰,知道。政院·玉堂問安。答曰,知道。二品以上單子問安。答曰,知道。
王大妃殿,藥房問安。答曰,知道。政院·玉堂問安。答曰,知道。二品以上單子問安。答曰,知道。
大殿,藥房問安。答曰,知道。政院·玉堂問安。答曰,知道。二品以上單子問安。答曰,知道。
中宮殿,藥房問安。答曰,知道。政院·玉堂問安。答曰,知道。二品以上單子問安。答曰,知道。
閔宗道啓曰,掌令柳㝚,再啓煩瀆,退待物論矣。傳曰,知道。以上燼餘
上在慶德宮。停常參·經筵。
巳時,太白見於未地。
下直,玉連萬戶宋翊漢,谷山府使崔雲瑞,交河縣監韓如斗,全羅右水虞候金明郁。
大王大妃殿·王大妃殿·中殿·東宮,藥房·政院·玉堂·二品以上·六曹·大司諫問安。答曰,知道。
大殿,政院·玉堂·二品以上·六曹·大司諫問安。答曰,知道。
嬪宮,藥房問安。答曰,知道。
吏曹判書洪處亮上疏。大槪,情勢悶迫,疾病深重,日昨召牌之下,未得祗赴,待罪之疏,未免見却於喉司,當此移御,上下憂惶之日,又此呼籲,臣罪至此,萬殞猶輕,伏願聖明,亟命先削臣職,仍治臣罪,以謝物議,以重名器事。入啓。
藥房啓曰,玉候不寧之中,勞動移御,伏未審夜間,聖體,若何,足部傷處,不至添傷否乎,中殿症候,亦復何如?臣等,不勝憂慮,敢來問安。答曰,知道。症候,已言于醫官矣。
府啓,請張應一,亟命遠竄。措語見上請還收新安尉孟萬澤爵號仍存之命。措語見上竝引嫌而退,請推之論,雖出於相規,措語之間,未免欠當,請掌令柳㝚·朴相馨,竝命遞差,執義朴世堂,時在楊州地,請斯速乘馹上來事,下諭。答曰,不允。處置及下諭事,依啓。
藥房再啓曰,卽伏聞入侍醫官之言,自上昨日以後,大便頻數,微有腹痛之候,伏不勝驚慮之至,或不無仍成痢候之患,與諸醫等相議,則倉廩散,加入白芍藥煨一錢半,車前子炒硏一錢,進御宜當云,此藥二貼,卽爲劑入之意,敢啓。答曰,知道。
假注書申㶅書啓,臣敬奉聖批,往傳于議政府左議政宋時烈,則以爲,惶恐感泣,不知所云云矣。傳曰,知道。
京畿監司書目,楊州呈,以大司憲閔鼎重,上疏上送事。
山陵都監郞廳,以摠護使意啓曰,都監都廳前應敎李柙,時無職名,付軍職察任,何如?傳曰,允。
兵曹口傳,副司果李柙。
吏曹啓曰,臺諫有闕,政事何以爲之?取稟。
傳曰,今下弓矢,玉連萬戶宋翊漢處,給送。朝報
訓鍊都監啓曰,訓鍊別隊前部屬,黃海道軍兵,上年十月爲始入番,今年三月,準番下送矣,以作部次第立番,則左部屬忠淸道軍兵,當爲徵召,而四哨,猶有未充之處,右部屬全羅道軍兵,似當先爲立番,同福軍三十一名,光陽軍三十六名,順天軍一百七十二名,平安軍二十六名,興陽軍九十名,寶城軍六十名,長興軍一百四十九名,合一司軍兵,來九月二十五日,京中逢點之意,全羅監兵使及當該營將處,行移,何如?傳曰,允。訓局謄錄
閔宗道,以兵曹言啓曰,每夜人定時,初更三點漏下,則闕門樓上,先爲擂鼓後,次次傳呼,使打鍾樓之鍾,例也。去夜初更三點傳漏之後,闕門擂鼓,終不擊打,事極可駭,次知下人,自本曹從重決棍,禁漏當該官,令攸司推治,何如?傳曰,允。
閔宗道啓曰,伏見原襄監司缺申翼相辭職上疏,則職銜不書兼帶缺同副承旨成貼云,而不書承旨姓字,有違規例,請副校理申翼相推考。傳曰,允。以上燼餘以下缺
上在慶德宮。停常參·經筵。
自巳時至申時,日暈。
下直,瑞山郡守崔逸,平壤庶尹沈樞,黃海都事李國芳,濬源殿參奉權偉,振威縣令趙持綱,省峴察訪張縝,甘浦萬戶金善鳴,木浦萬戶崔瑞象。
大殿,政院·玉堂問安。答曰,知道。
副修撰尹趾善上疏。大槪,昨於擧動,强疾趨參,扶曳還家,症勢添劇,乞賜斥臣職名,兼陳所懷,冀蒙垂察事。入啓。
正言安垕啓曰,臣頃忝本職時,以方帶兩度推緘,引避見遞,不意玆者,荐被新命,惶殞罔措之中,重患脚腫,不能運步,稍似差減,趨詣肅謝,而第臣前日三度推緘,俱未勘斷,難冒之嫌,有加於前,請命遞斥臣職。答曰,勿辭。退待物論。
副司猛柳以升,沙誌石書寫事,廣州地出去。
藥房啓曰,夜來涼冷,伏未審聖體調攝,若何,大便頻數之候,與昨,何如,中殿症候,漸有差效乎?臣等,區區憂慮,敢來問安。答曰,知道。昨日,則度數頻數,而別無大段腹痛之事。
京畿監司書目,驪州呈,以左議政宋時烈上疏上送事。
黃海監司〈書目〉,白川郡守李恢,病重罷黜事,及染病,方痛一百七十四名,死亡六名,向差九十三名事,及平山·兔山等邑,今初二三日夜,連下微霜事。
京畿監司書目,陽城等官,今初三四日霜降事。
司諫尹衡聖啓曰,臣素多疾病,老而轉劇,半年旅食,傷敗益甚,及至涼生,痰症重發,顚倒之際,漸至厥逆,跬步之間,不通呼吸,氣息如線,喘喘若絶,向日四殿移御之時,大小臣僚,莫不奔走率職,況臣名忝在從班,一息未泯之前,固當忍死趨蹌,而眩瞀昏窒,竟闕陪從,臣罪至此,萬殞難贖,亟宜自列,以謝逋慢,而賤疾沈頓,末由詣臺,露章陳悃,見却喉司,臣於病伏之中,益切煎灼之懷,竢得少定,今始來避,臣之所失,又加一節,尙何敢仍冒於䑓席乎?請命遞斥臣職。答曰,勿辭。退待物論。
大司諫李䎘啓曰,竝引嫌而退,推勘未畢,前後無異,擧動不參,疾病難强,請正言安垕遞差,司諫尹衡聖出仕。答曰,依啓。
府啓,請張應一,遠竄事。請還收新安尉孟萬澤尉號仍存之命事。措語竝見上答曰,勿煩。朝報
李嵇啓曰,司諫尹衡聖,再啓煩瀆,退待物論矣。傳曰,知道。
大司諫李䎘啓曰,正言安垕,以臣頃忝本職時,以方帶兩度推緘,引避見遞,不意玆者,荐被新命,惶殞罔措之中,重患脚腫,不能運步,稍竢差減,趨詣肅謝,而第臣前日兩推之外,又有朔試射無分之推,三度推緘,俱未勘斷,難冒之嫌,有加於前。司諫尹衡聖,以臣素多疾病,老益轉劇,半年旅食,傷敗益甚,及至涼生,痰症重發,轉側之際,輒生厥逆,跬步之間,不通呼吸,氣息如縷,喘喘若絶,向日四殿移御之時,大小臣僚,莫不奔走率職。況臣職名,忝在從班,一息未泯之前,固當忍死趨蹌,而眩瞀昏窒,竟闕陪從,臣罪至此,萬殞難贖,亟宜自列,以謝逋慢,而賤疾沈頓,末由詣臺,露章陳悃,見却喉司,臣於病伏之中,益切煎灼之懷,竢得小定,今始來避,臣之所失,又加一節,尙何敢仍冒於䑓席乎?以下見上
吳斗寅啓曰,來十五日儒生殿講日次,取稟。
李嵇啓曰,今日爲政事,命下矣。日勢已暮,明日待開門牌招之意,敢啓。答辭見下以上燼餘
上在慶德宮。停常參·經筵。
巳時,太白見於未地。夜二更,月暈。
謝恩,戶曹佐郞鄭洙碩。
傳曰,政事,過國忌後爲之。
大殿·中殿,政院·玉堂問安。答曰,知道。
藥房啓曰,伏未審夜間,聖體調攝,若何,大便頻數之候,亦復何如,昨日劑入湯藥,其已進御,而抑有顯效否耶?臣等,不勝憂慮,敢來問安。答曰,知道。症候已言于醫官矣。
春秋館郞廳,以監事諸堂上意啓曰,昌德宮本館實錄移安吉日,令日官推擇,則今八月十六日巳時,爲吉云,以此日時,移安之意,敢啓。傳曰,知道。
藥房再啓曰,卽伏聞入診醫官之言,自上大便度數,尙未減歇,伏不勝悶慮之至,更與諸醫等相議,則以爲,參連湯一二貼,進御宜當云,此藥二貼,劑入之意,敢啓。傳曰,知道。
答左議政宋時烈疏曰,省疏具悉卿懇。已諭予意於前疏之批,復何多誥?第念前疏中所謂面諭,則情意相孚云者,意非偶然,而卿辭至此,抑未之深思耶,然而卿之於本職,必欲許遞而後,入來之意,累累至此,予何徒守常規,莫之變通耶?所辭之職,今姑勉副,宜體此意,趁速上來,俾免窘急之患,他餘事件,竝卽宜處焉。仍傳曰,遣史官傳諭。
遷陵都監郞廳閔黯,大臣處,誌文講定後入來。
政院啓曰,來十五日,儒生殿講日次,取稟。傳曰,停。朝報
神德王后國忌齋戒。燼餘
都摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。都摠府謄錄
藥房口傳啓曰,自上非但大變滑數,且有水刺厭進之候,不可無滋補之道,而滋補脾胃,莫如牛䑋,自藥房依前覓。缺八九行
傳于李嵇曰,儒生殿講,停。已上燼餘
上在慶德宮。停常參·經筵。
自午時至申時,日暈。
大殿·中殿,政院·玉堂問安。答曰,知道。
藥房啓曰,伏未審夜間,聖體調攝,若何,大便頻數之候,亦復何如,參連湯,其已進御,而果有其效否乎?臣等,不勝憂慮,敢來問安。答曰,知道。症候已言于醫官矣。
藥房再啓曰,卽伏聞入侍醫官之言,自上大便度數,雖減於前,而尙未快愈,伏不勝憂悶之至,卽與諸醫等商議,則皆以爲,此非痢疾,因傷扵頃日素膳,以致中氣不和,兼有虛熱,有此症患,不可專用治痢之劑,加減生脈散,連進宜當云,此藥五貼,爲先劑入之意,敢啓。答曰,知道。
政院啓曰,日昨右承旨孟胄瑞,陳疏到院,而觀其疏辭,素患胃脘之痛,數日來猝劇,決無供職之勢,且承命進住喪次,咫尺之地,經過累日,終不可出入於近密之地云,元疏雖不敢捧入,而當此多事之時,合有變通之道,何以爲之?傳曰,今姑遞差。朝報
神德王后忌辰。
上在慶德宮。停常參·經筵。
領中樞府事鄭太和箚子。大槪,疾病深痼,更無復起爲人之望,敢申前懇,兼帶諸任,乞賜遞改事。入啓。
大殿·中殿,政院·玉堂問安。答曰,知道。
藥房啓曰,伏未審夜來,聖體,何如,大便度數,抑有漸減之效乎?臣等,憂慮未弛,敢來問安。答曰,知道。證候,已言于醫官矣。
藥房再啓曰,卽伏聞入侍醫官之言,自上大便度數,則比昨稍減,而又有腰痛之候,欲爲受灸云,伏不勝憂慮之至,臣等,與醫官等更爲入診後,受灸當否,議定,何如?答曰,知道。
持平柳松齊啓曰,頃日本府請推銓官之論,臣之所見,則語意過重,故處置之際,仍爲請遞矣。今聞物議,以輕遞發論臺官,爲非云,臣何敢晏然一刻仍冒乎?請命遞斥臣職。答曰,勿辭。退待物論。
大殿受灸後,藥房·政院·玉堂·二品以上·六曹·大司諫問安。答曰,知道。
傳曰,大臣·備局堂上,引見。
院啓,張應一遠竄之論,閱月爭執,兪音尙閟,竊不勝悶鬱焉云云。請張應一亟命遠竄。獄訟不公,抱冤莫伸者,比比有之,傷和致災,未必不由於此,金浦人許炡,頃爲叛奴所害,旣死而甦,闔家屠戮殆盡,其時大臣許積,聞此驚駭,卽通于捕盜大將柳赫然,使之秘關叛奴所居井邑縣,沒數搜捕,移囚全州,不下一杖,箇箇就服矣。井邑鄕所柳振亨等,以爲變生本縣,慮其革屬他邑,恐動民間,多收米布,行賂營下,故緩其獄,終致脫免,五人之中,跟捕三人,則所當趁卽啓聞,以法處斷,而其時監司,只令還囚本縣,任其土豪之所爲,振亨等,敎誘缺都名立爲名人,稱以叛奴本主,僞造文券,惹起訟端,凡訟者,就辨隻在官,法理當然,而至於啓請捉送垂死之許炡,抑何意歟?該曹,據理防啓,然後始送名立,而違端敗露,旋卽逃避,移關湖西,推捉名立,則托以身故,終不起送,遷就之際,振亨等,符同刑吏獄卒,所囚三人,亦皆故縱,致令弑主之賊,終失依法,國人莫不駭憤,請令該道,更加嚴飭,跟捕叛奴,依律照斷,柳振亨及刑吏獄卒,拿致京獄,各別嚴刑,期於得情,弑主之變,何等獄事,而爲道臣者,不惟不爲嚴治,至於違法曲護,故緩其獄,終致其失,請其時該道監司,罷職不敍。重囚見失,罷其守令,法則然矣,井邑弑主之賊,旣失還捕,則所當另加嚴囚,以待結末,而其時守令,尸居其職,任其刑吏之故縱,加以鄕所輩橫歛行賂之米布,而莫之禁戢,其罪,不止於失其罪囚而已,請其時守令,拿問定罪。喉舌之司,地望淸切,一院之中,首席尤重,從前愼簡,其意有在,都承旨鄭榏,素無人望,承乏濫授,物情爲駭,久而未已,請都承旨鄭榏,遞差。金吾之長,位秩最隆,議讞之責任亦重,從前非才望俱著者,莫宜居之,判義禁趙珩,雖稱柔善,素乏剛果,本來資稟,不合此任,向日中旨之特授本職,實是意外,卽今物議,久而未愜,請判義禁趙珩,遞差。漢城判官黃震耉,爲人昏劣,性品貪鄙,曾爲懷德縣監時,用度無節,官庫掃如,至於他朔廩米,公然取用,終爲敗露,久被囚繫,因赦幸免,旣不足以懲礪,而復溷仕路,濫陞本職,其在物議,莫不爲駭,請漢城判官黃震耉,削去仕版。刑曹判書閔熙,曾爲江華留守時,貪縱鄙瑣之事,不一而足,屠販牛隻,侵奪漁人,錙銖之利,盡歸龍斷,甚至備送十隻牛,五兩車於京第,載運其人柴木,而多捧雇價,以爲肥己之資,一府之人,莫不唾罵,請刑曹判書閔熙,罷職不敍。輕遞發論之人,未免率爾之歸,請持平柳松齊,遞差。答曰,不允。拿致京獄及拿問處置事,依啓。第念柔善,不甚害事,怪毒者,何能任事乎?至於鄭榏事,不覺駭然也,若論以近日爾等黨同伐異之意,則果未愜於爾輩之公論,不然,爾等此論,果爲如何耶?誠所痛惡者,而今又見之,尤不覺驚駭也。
答領議政許積疏曰,省疏具悉卿懇。已悉予意於前後之批矣,更何多誥?予之積年沈痾,卿之所知,今又連遭慘慟之喪,心神迷亂,無以自定,受先祖恩遇者,莫卿若也,思欲報效於今日,豈淺尠哉?然則不可退處而恝視也,明矣。聞卿亦有疾患云,予甚慮念,宜體予意,安心勿辭,調理從速上來,以副予望。仍傳曰,遣史官傳諭,遣御醫持藥物看病。
吏曹啓目,吏曹佐郞尹搢,除授過限不來,改差,何如?啓依允。
有政。
吏批,以尹趾善爲正言,宋時烈兼世子傅,李嵇爲右承旨,吳斗寅爲左副承旨,安縝爲右副承旨,宋奎濂爲舒川郡守,郭世翼爲魚川察訪,成虎徵爲掌令,權斗紀爲兵曹佐郞,朴世采爲掌令,李紳夏爲白川郡守,劉晉爀爲義陵參奉,鄭湙爲純陵參奉,朱榏爲和陵參奉。兵批,以宋時烈爲行判中樞府事。
自辰時至申時,日暈。夜二更至五更,月暈,有霧氣。
引見入侍時,右議政金壽興所啓,今番遷陵時,新舊陵道里甚遠,轝士軍容入之數,比前倍多,京中民戶,頗有不足之弊,而他無推移變通之道,摠戎廳及守禦廳牙兵,其數將至五六千,通兩廳三千餘名調用,以補不足之數,何如?上曰,依爲之。戶曹判書閔維重所啓,新陵守護軍,不可不前期分付定給矣。右議政金壽興曰,舊陵守護軍,則還屬兵曹,以新陵所居元軍中,抄出換定,宜當矣。上曰,新陵守護軍抄定之後,與英陵守護軍,參酌相換,可以習熟成樣,依此爲之,而舊陵守護軍,若有願從者,則許令移居,亦爲便當,令禮曹爲先問其情願於舊陵守護軍後,稟定,可也。金壽興曰,龜山別將,頃於榻前,旣已陳達復設矣,其印信,令該曹造送,何如?上曰,依爲之。戶曹判書閔維重曰,年分事目,今纔磨鍊以入,待啓下頒布,而敬差官,則今日政差出,趁速下送,俾無覆審過時之弊,爲宜矣。上曰,今年敬差官,亦當多數差遣乎?壽興曰,今年亦當依上年例爲之,而適有遷陵大禮相値,可合差送之人,必爲乏少,以是爲慮矣。上曰,此時廚傳之弊亦甚可慮,三南,則各差一員,咸鏡北道,則以北評事覆審,其餘他道,依前例,令都事爲之,可也。上曰,頃見兵曹草記,李重信·睦林奇之事,極爲可駭矣,曲折,何如?兵曹判書金萬基曰,臣於其日,入直藥房矣,移御之時,臣進去東宮,則內禁衛將李重信,兼司僕睦林奇,出外,不得入來云,故不得已以假將,代領其軍,而雖尋常帶職之人,猶不可任意出去,況重信等,俱以將兵之官,私自出果川·楊州等地,事甚驚駭,本曹,則無他論罪之規,只請推考矣。上曰,此輩此習,漸不可長也,將兵之官,異於他官,其時異於常時,而任意出外,極爲驚駭,李重信·睦林奇,竝拿問處之。金萬基曰,今秋冬等弘文館月課,姑爲停止,似當,敢此仰稟。上曰,秋冬等月課,姑停,可也。萬基曰,賑恤廳五部,各樣還上米一萬六千五百四十八石內,已捧一萬六千五十五石,未收四百九十三石內,全家沒死者,未收米六十五石九斗零,合家死亡中,雖有子女一二名,而丐乞之類,未收米十五石一斗零,逃亡無族屬不得現出者,未收米二十一石十二斗零,當身雖存而飢餓無以應納者,未收米八石八斗零,如此之類,合有變通之擧矣。上曰,擧皆蕩滌,可也。閔維重曰,訓鍊都監春秋兩等吐木價,各下地木七同四十匹,鐵炭價,各玄木二同,自戶曹輸送,乃是流例,此必當初無他財力辦出之勢,不得不取用於戶曹,而糧餉廳別設,專爲軍需之用,則吐木價,鐵炭價,不當自戶曹措備,自今以後,糧餉廳所儲,輸送,何如?上曰,依爲之。又所啓,每年節使方物所入鮑甲,例以濟州貢物取用矣,癸丑條濟州貢物,以凶荒未及復舊,故今番方物所用鮑甲,不得已給價責出於平民,其弊不些,貢物雖爲蠲減,鮑甲,則似當變通矣。上曰,鮑甲,別爲分定取用,可也。金萬基所啓,濟州寺婢承生,上年所納之粟,十石五斗零,似當免賤,而其情願,則其舅,曾前受嘉善之資而作故,願受本品實職贈帖,且爲其姑康氏夫人帖云,其舅,則固宜依例受贈職帖,而其姑,時方生存,夫人給帖,有異於恤用規例,何以爲之乎?上曰,依願夫人帖成給,可也。金壽興曰,夏間備忘記中,有薦人節目,令廟堂議定之敎,前日別薦之人,選擇後欲爲擧行,尙未議定,已過累朔,事甚未安矣。在京人才,則聞見所及,亦似不難,依前日別薦例擧行,而外方人才,尤當搜訪,令該道監司,勿論文武蔭儒生武士,如有可用之人,則使之薦聞,何如?上曰,京中則依前別薦例,二品以上·六曹·三司爲之,外方,則若只以監司聞見,薦進數三人,則事不着實,今則令各道守令,以本邑之人,各薦一人後,監司,就其中從公抄擇,勿拘額數薦聞,可也。又所啓,人才之乏,未有甚於此時,至於文臣堂上以上,尤爲乏少,頃日移御時,假承旨,至以原望啓下云,苟簡甚矣,堂上罷散中,如李端夏·李翊相,被罪經年,未蒙敍命,頃於大霈之時,死囚重辟,皆被曠蕩之典,則此人等,似當有收敍之擧矣。上曰,文武官堂上以上罷散之人,別單書入事,分付吏·兵曹,可也。以上朝報
巳時,上御思賢閤,受灸,腰眼穴七壯。藥房都提調金壽興,提調張善瀓,左副承旨李嵇,假注書李喜龍,記注官李英甲,記事官睦昌明,醫官李東馨·白光玹·金尙誠·權愉·李後聃·李應斗入侍。金壽興曰,昨日受灸移時,無乃聖體,有勞疲之患乎?臣等,憂慮未弛,伏未審夜間,聖體,若何?上曰,別無大段矣。腰痛處,則稍歇,而頭部小癤,暫似刺痛耳。壽興曰,急速調治,可矣。判府事宋時烈,不久當入來云。誌文書寫次,都監郞廳,逆送于中路伏計矣。上曰,來在不遠云,不數日當入來矣。李嵇曰,來在長興寺云。長興寺,距驪州四十里,而距京城,則比驪州稍近矣。上曰,政院與臺官,雖不同,必無不知之理矣,臺官自有規模,與庶官有異矣,或有卽時來避者焉,或有經宿來避者焉,其故何耶?壽興曰,臺官各自爲心,豈有一定規式乎?上曰,此無他故,若以渠之己見發論者,則旋卽避嫌,若隨參同僚者,則經宿而後來避矣。壽興曰,不必皆如上敎也。上曰,昨日臺官之擧措,何如?謂其旋卽避嫌矣,終日默默而出去,今始來避,臺官之所爲,果若是耶?今已巳正也,偃然來避,不亦慢乎?此論首唱,吾知其李䎘之所爲也,頃在慶尙道時,累度辭狀,稱有土疾,期於必遞,厭避國事,全忘死後已之義,來在要地,擅弄朝權,曾未聞有土疾苦劇,而土疾,何若是其速差也?世間,其有如此之人乎?卿等,當知之矣,鄭榏,必不得爲都承旨耶?人望或有不及於鄭榏,而爲之者矣。壽興曰,或有曾經三司之人,爲之者,或有望輕而爲之者,然此任甚重,非人人之所可爲也。善瀓曰,李䎘,實有土疾,時未得差云矣。上曰,李䎘之奸狀,予知之矣,首唱此論,聯名來避者,蓋欲同鰍魚漏扈之狀,如此臺官,將安用之,國家自有公是非,而臺官只循黨論,放恣無忌,至於如此,人君,常欲恢公道,而在下奉行之人,惟以黨同伐異,爲務,此習誠可惡也。李嵇曰,臣所欲陳達者,今已久矣,何必厲聲色露辭氣,至於此甚也,無乃有害於聖學上工夫耶?亦或恐言路,從此而杜絶也。上曰,經筵停廢,今已久矣,聖學工夫,何可論也?黨論方張,公道掃地,言路杜絶,不必憂也。李嵇曰,今承嚴旨,直欲攅地以入而不可得也,臺官,若聞此敎,當爲如何?遂退出。以上燼餘
引見時,戶曹判書閔維重所啓,還上虛錄一石以上守令,永勿敍用事,旣已定奪分付,而但念前例,年終錢穀會計,正月二十五日內,齊到本曹,則正月晦日御覽件,修正以入矣,去年冬,因右議政金壽恒所啓,各邑會計文書,正月望前,修送本道,本道亦卽磨勘,二月初五日內,上送本曹,本曹御覽件,二月十五日入啓事,改定奪施行,而各邑,每以臘月晦日封倉,故本道磨勘,若在於未封倉之前,則各邑捧未捧穀數,雖有從實修正,必有窘迫未及之患,似當更退期限矣。上曰,御覽會計,以二月晦日定限,而本道磨勘,本曹上送日期,依此次次退定,可也。同月二十四日朝報
都摠府啓曰,副摠管洪處大,漢城府坐起進去晝仕,請出標信。傳曰,知道。都摠府謄錄
上在慶德宮。停常參·經筵。
下直,海南縣監黃徵,連源察訪柳命堅,碧團僉使金振瀗,柔遠僉使方埯。
東宮誕日,大殿·中殿·世子宮,政院·玉堂問安。答曰,知道。世子宮,二品以上·六曹問安。答曰,知道。
藥房啓曰,伏未審夜來,聖體調攝,若何,腰痛之候,受灸之後,果有差減之效乎,大便頻數之症,亦復何如?今日受灸時刻,依前定以巳正,宜當,臣等,區區憂慮,敢來問安。答曰,知道。症候已言于醫官矣。
大殿受灸後,藥房·政院·玉堂·二品以上·六曹問安。答曰,知道。
大司諫李䎘,司諫尹衡聖,獻納魚震翼啓曰,臣等,切見近日朝著之上,公議不張,名器多濫,官以諫名,不容含默,一番糾劾,意在激揚,而殿下,不惟不從,輒以黨同伐異,疑之,大加聲色,不少假貸,此無非臣等事君無狀,不能見信之致,只自慚悚而已。然殿下,旣以臣等不肖,置之言責,則隨事論列,乃其職耳,至於金吾議讞之地,徒善者,不足以任事,銀臺淸切之司,望輕者,不合於居首,若使二臣,可堪是任,則臣等,何苦橫生異議,必上忤君父,下犯衆怒而後,快歟?噫,胡越同舟,猶以共濟爲心,則臣等,雖甚蠢愚,亦有心腸,此時何時,而乃敢角黨排擊,不念寅協之義乎?蓋朝廷,四方之表,未有朝廷不正,而其國能治者也,近觀殿下所用,非軟熟,則濫猾,受耳目之寄者,何可任其日就低微,緘口不言,同歸於泄泄乎?設令臣等,雖有伐異之意,請遞疲孱之一鄭榏,有何損益於其間乎?論一微事,尙此如此,則有大於此,雖肯爲殿下盡言哉?臣恐言路阻絶,自今日始,此亦臣等之罪也,旣承嚴旨,決難一刻仍冒,而昨緣夜深,今始來避,所失尤大,請命遞斥臣等之職。答曰,公議之不張,名器之多濫,職由於爾輩盜竊淸要,務爲黨論之致也,予寧用軟熟濫猾之輩,必不用若爾怪毒罔狀之輩也,近觀爾輩所爲,不及胡越遠矣,何暇論其同舟共濟之義乎?事事可痛,姑勿辭,退待物論。
傳曰,今日引避,若是其緩緩,此乃嚴旨之下,惶恐底意耶,出於憤恚之極,放恣之意耶?問于來避臺官以啓。
政院啓曰,臣等,卽伏見諫院諸官引嫌之批,辭旨峻嚴,至以怪毒目之,其在優容之道,已極未安,而且殿下備忘,有問于來避臺官以啓之敎,臣等於此,益不勝駭惑之至。國家之待臺官,其與庶官自別,雖或有差失之事,曾無自本院,直爲問啓之規,今以來避差晩,有若詰問之擧,則非但事體未安,亦且有傷於聖明,待臺閣之道,臣等忝在近密,區區所懷,惶恐敢啓。
傳曰,今此問啓之事,若以庶官言之,則當下吏鞫問,不當若是其苟且,然則此非優待臺閣而何?人臣告君之事,不可如是無狀也。
政院啓曰,卽以備忘辭旨,問于大司諫李䎘,司諫尹衡聖,獻納魚震翼,則以爲,臣等,伏承嚴旨,不勝惶殞,待開門來詣朝房,相議搆草傳書之際,自致遲延,君臣猶父子,未有父怒而子不敬之理,臣等,雖甚無狀,豈有一毫憤恚之心於君父之前乎?問啓之下,直欲攅地以入,而不可得矣,敢啓。
政院啓曰,臣等,伏承聖批,以人臣告君之事,不可如是無狀,爲敎,臣等,惶恐殞越,置身無所。今此問啓臺官之擧,實是稀有之規,有乖優容之道,臣等,忝在近密,實切匡救之忱,略陳所懷,反承嚴批,不勝惶恐待罪。傳曰,知道。勿待罪。
同副承旨閔宗道上疏。大槪,病勢甚重,末由供職,亟賜遞改,以便公私事。
禁府,李重信·睦林奇拿囚,啓。
吏曹啓曰,臺諫有闕,政事,取稟。朝報
都摠府啓曰,今日入直軍士,當爲中日習射,而王世子誕日相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
有政。
下直,忠淸水使尹昌亨,金海府使李泰英,珍島郡守尹時達,三水郡守沈若俊,平陵察訪金庭謹。
藥房都提調金壽興,提調張善瀓,右承旨李嵇啓曰,伏未審夜間,聖體調攝,如何,腰痛之候,益有差減之效乎?今日受灸時刻,依前定以巳正,宜當,臣等,憂慮未弛,敢來問安。答曰,知道。症候已言于醫官矣。今日受灸,勿爲可也。
安縝啓曰,行大司憲閔鼎重,執義朴世堂,掌令朴世采在外,掌令成虎徵未肅拜,持平趙昌期未肅拜,疏批未下,持平一員,未差,今日以監察茶時之意,敢啓。傳曰,知道。
大殿,政院·玉堂問安。答曰,知道。
金禹錫啓曰,今日爲政事,命下矣,都承旨鄭榏,呈辭受由,右承旨李嵇,藥房問安進去,同副承旨閔宗道,身病陳疏,臣禹錫,左副承旨吳斗寅,右副承旨安縝,時在廳中,吏·兵批,何承旨進去乎?傳曰,左承旨兼進。
吏批,判書洪處亮,疏批未下,參判姜栢年,受由未出仕,參議金益炅進,左承旨金禹錫進。
兵批,判書金萬基,備局坐起進,參判金宇亨病,參議鄭鑰進,參知鄭晳病,承旨兼進。
吏批,以李濡爲副修撰,尹以濟爲禮曹正郞,李藼爲持平,申琓爲禮曹佐郞,元萬春爲漢城庶尹,奉常直長單南有星。
副護軍孟胄瑞,副司直柳松齊。
李嵇,以弘文館言啓曰,諫院多官,引避退待本館,當爲處置,而上番校理任相元,有應避之嫌,臣文尙,所見孤陋,不可獨爲處置,在外同僚及未肅拜人員,竝卽牌招,相議處置,何如?傳曰,允。
傳于李嵇曰,丁字閣上樑時,例有上樑文製進之事,今則何至今不爲製進耶?問于都監以啓。
吳斗寅啓曰,事變假注書曺夏卿,時無職名,付軍職冠帶常仕,何如?傳曰,允。
李嵇啓曰,卽聞綾豐君具仁墍,病患極重,已到十分地頭云,係是勳臣病患,敢啓。傳曰,遣醫官看病。
吳斗寅啓曰,刑曹判書閔熙,新被臺參,察任未易,循例回啓,則臣等,相議爲之,而緊重公事,則佐貳之官,有難擅便,不得議啓之意,敢啓。傳曰,知道。以上燼餘
副應敎尹深三度呈辭。入啓。遞差。
假注書權恒書啓,臣敬奉聖敎,往傳于行判中樞府事宋時烈,則將爲發行而上去云矣,敢啓。傳曰,知道。
拿推現告,前井邑縣監李行政。
玉堂箚子。大槪,竝引嫌而退,規劾之論,不負職責,雖承嚴旨,何必爲嫌,請大司諫李䎘,司諫尹衡聖,獻納魚震翼,竝命出仕事。入啓。以上朝報
都摠府啓曰,今日入直軍士,中日習射,請出標信。傳曰,知道。又啓曰,副摠管李尙敬,御營中日試放事,興德洞進去晝仕,請出標信。傳曰,知道。都摠府謄錄
上在慶德宮。停常參·經筵。
下直,錦山郡守李重輝,金川郡守尹塼,軍威縣監鄭公奭。
自巳時至酉時,日暈。自夜一更至五更,月暈。
藥房都提調金壽興,提調張善瀓,右承旨李嵇啓曰,伏未審夜來,聖體調攝,若何,腰痛之病,日漸差減乎?臣等,區區憂慮,敢來問安。答曰,知道。症候已言于醫官矣。
大殿,政院·玉堂問安。答曰,知道。
吳斗寅啓曰,憲府官員,皆在外,或未肅拜,今日以監察茶時之意,敢啓。傳曰,知道。
行判中樞府事宋時烈箚曰,伏以臣,垂死殘喘,觸熱作行,及蒙遞職,晨夜上來者,無他,只以寫誌之事,正急而不可緩也,不意疾作,無計入謝,竊意此事,一刻爲急,而臣之差劇,有不可豫定,故臣敢缺冒陳情勢矣,當初聖明,若以臣爲善書而見命,則臣固不敢當矣。其所以命之之意,不出於此,則臣亦仰認,而忍死赴朝者,實以區區犬馬之忱,捨是,則無以自效也,今者承此批諭,實非微臣素心所在,誠極隕越自悼,事君不誠,以至於此,愧汗沾衣,罔知所處也云云。答曰,省疏具悉卿懇。朝者之批,無他意,只訝卿之遽以辭寫,恐緩重事,故下語之際,不能委曲而然耶?元無別意,今何不安乃爾,安心更爲勿辭,亦勿待罪。仍傳曰,遣史官傳諭。
判府事宋時烈上疏。上槪,祗受遞職之命,忍死上來,中途疾作,未卽入謝,惶恐待罪,乞以寫誌之事,亟付他手,俾無不及之虞事。答曰,省疏具悉卿懇。今觀卿疏,不覺愕然,予之許遞卿職,使之從速上來者,正爲誌文書寫之故,而今到城外,遽以辭病,何異於前疏之意耶?予甚慙靦,誠無顔面,草圖,尤不可不趁速寫出,卿其深思諒焉。仍傳曰,遣史官傳諭,遣御醫權愉看病。
吏曹判書洪處亮疏曰,伏以臣,情蹙勢迫,當此自上連遭慘痛,玉體欠寧之日,累陳瀆擾之罪,實所難逭,臣自被臺評,杜絶人事,冀蒙鐫罷,而日昨溫批又降,召牌繼至,惶懼益甚,不知所出,自前大政之後,雖有囂囂之論,未有今日之甚者,果如臺論,則無非臣昏迷做錯之失,而初以不公爲言,後以循私請推,負此罪名,何可更擧顔面,重爲朝廷之羞哉?且臣疾病沈痼,尤難自力,伏願聖明,亟命先削臣職,仍治臣罪,千萬幸甚幸甚。答曰,省疏具悉卿懇。不必多誥,卿其勿辭,從速察職。
禁軍別將,李尙敬差出。以上燼餘
平安監司書目,近因寒雨之頻數,農事益復無形事,及江邊一帶,去七月十八日,二十日,二十九日,今月初六日,霜災孔慘,初七日,泰川縣下霜,民事罔極事。
忠淸監司書目,林川郡守睦來善,病重罷黜事。
掌令成虎徵上疏。大槪,耐彈之蹤,決不可復玷臺閣,亟賜遞免,以謝物議,以安微分事。以上朝報
上在慶德宮。停常參·經筵。
大殿,政院·玉堂問安。答曰,知道。勿爲問安。
藥房都提調金壽興,提調張善瀓,右承旨李嵇啓曰,伏未審夜間,體調攝,若何,腰痛之候,漸向平復否乎?臣等憂慮,敢來問安。答曰,知道。症候,已言于醫官矣。
安縝啓曰,憲府官員,或在外,或未肅拜,今日監察茶時之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
傳于李嵇曰,判中樞府事宋時烈,使之留待。
傳于李嵇曰,判中樞府事宋時烈,右議政金壽興,竝引見。
李嵇啓曰,遷陵都監堂上閔維重,來詣請對矣。傳曰,入侍。
傳于安縝曰,判中樞府事宋時烈,所寓家舍,定給。
傳于李嵇曰,判中樞府事宋時烈,旣已入來,食物,令該曹依謄錄題給事,分付。
安縝,以兵曹言啓曰,當日出身金鳳益稱名人,自開陽門入來,差備門外擊錚,極爲駭愕,令攸司囚禁治罪。同門守門將林碩昌,常時不能禁斷雜人,以致闌入,亦爲非矣,推考,何如?傳曰,允。
安縝,以尙衣院官員,以提調意啓曰,本院郞廳四人,各有所掌,常時亦無閑隙,卽今多事之時,別提洪受澧,以柴場監刈出去,直長趙昌漢,遷陵都監監造官差下。除本司只有主簿申澤,直長徐文緯二人,本院各所掌物件,未及輸移於時御所,故兩處分直,不但疾病事故之難可豫料,前頭遷陵,似各有進排之事,決難推移周旋,直長趙昌漢,依他監造官例,閑官換差,何如?傳曰,允。
安縝,以遷陵都監意啓曰,陵所表石造成事,旣已定奪矣。石品,無如江華之石,不可不急急運來,前日下去誌石監造官,卽爲發送,使之星火擧行,何如?傳曰,允。
假注書朴泰遜啓曰,臣敬奉聖批,往傳于議政府領議政許積,則以爲臣,向以一疏自暴罪釁之後,史官繼臨,宣傳聖諭,又有萬萬夢寐外新拜之命,臣於伊時,病雖垂絶,一息知覺,猶有未泯者,驚惶殞越,無地自容,而病在鬼關,人理幾盡,且緣前疏,未有發落,日夜蹙悶,只待殘喘之溘然,不意今者,又蒙聖批,辭旨懇迫,不啻慈父詔子,臣奉讀未半,不覺感淚之交頤也。臣當續上瀝血之章,仰暴危迫之悃,伏地震惕,不知所達云矣,敢啓。傳曰,知道。
辰時,上御思賢閤。引見時,行判中樞府事宋時烈,右議政金壽興,戶曹判書閔維重,右承旨李嵇,假注書李宏,記注官宋最,記事官睦昌明入侍。宋時烈曰,國家,前頭有大事,而又遭喪慽,臣民之憂慮,當復如何?上曰,前頭有大事,宜可忍遣其傷慽之心,而於人情,有不能自已者矣。時烈曰,前日,則上候雖不寧,玉色瘦瘠,不至於此矣,今來拜謁,大不如前,此必由於喪慽而然也。上曰,面部有肉色,故若不至於大敗矣。時烈曰,脩短有數,何爲無益之悲痛乎?金壽興曰,宋時烈入來,如有議定事,今日內爲之,何如?上曰,元誌文中,不書五公主爵號,甚不該備矣,若揆以古例,則古例何如也?時烈曰,唐則子女詳細記之,而自唐以下,全不記之耳。上曰,文體,何如也?時烈曰,以文體言之,則碑文·誌文,行於世,而韓愈文法,最可法之,其次,宋之歐陽脩,若論以儒家,則朱子製作,最多矣。前誌文,則小臣述之,而只書駙馬,蓋常時,則雖貴懸殊,旣爲夫婦,則女當從夫,而夫無從婦之義,故只記駙馬之名,不書公主爵號耳。今若欲書諸公主爵號,則一依君前臣名之例,當記其名字,若然,則自上書下名字,可也,而不亦重難乎?上曰,璿源錄,亦書子孫名字,於此亦書之,似當矣。壽興曰,誌文末端,必書書者姓名,似爲該備矣。時烈曰,後日若或有生事之患,則必記其人之姓名,然後當罪其人,而曾前不書,謬成謄錄矣。上曰,今誌文,空一行書之,如何?時烈曰,臣見朱子大全,書元文,除一字書之,除一字,則不患無別矣。維重曰,元誌文下,不書年月,未知如何。壽興曰,元誌文下,則記當初年月,追文之下,則書卽今年月,似可矣。時烈曰,臣觀前代王陵,則後世流傳曰,此乃某代之陵,而不知某王之陵,雖有形址,跡不分明,故表石不可不立,且國家不無興廢之擧,而不立表石,則後世無以記之耳。上曰,然則當立於陵之何處耶?陵前,則似難便,而如何,可也?壽興曰,穴下平地,立之,可也。上曰,卿之言,是也。時烈曰,健元陵,亦立於平地。維重曰,私家,不一其規,或立於前,或立於傍耳。上曰,各陵,當一時竝立耶?時烈曰,事有緩急,此陵,已始役爲之,各陵,則次第立之也,不妨耳。且健元陵,表石有之,而字甚剜矣。上曰,改刻之,可也。上曰,新陵立表石事,旣已議定,以篆字寫刻,何如?時烈曰,國陵表石,異於私家,依銘旌之規,以篆字寫之,宜當。上曰,依爲之。上曰,予聞表石,四面同,則似好矣,蓋慮其千萬歲後事耳。時烈曰,家禮十二尺,面廣三尺矣。壽興曰,此方,差薄於前面之謂也。維重曰,表石加簷事,何以爲之耶?僉曰,加簷,則好矣。上曰,依爲之。維重曰,國葬地灰事,何以爲之耶?時烈曰,孟子云,無使土親膚,此言切實矣。只用一褥,移安外梓宮,似爲不可,而用灰之道,至於三尺,則太過,以五寸用之,可也。上曰,退壙事,非爲儀物而加掘也,欲便於玄宮之入案也。時烈曰,論以葬法,則所入諸物,無益而有害矣。上曰,四面灰隔事,自都監圖形以入也。上曰,大王大妃殿,不爲緦服,則其殿內人服色,何以爲之耶?壽興曰,內人往于山陵者,則其何以不變服也?上曰,服制,何以爲之耶?時烈曰,庚午年虞祭後卽除,金長生,遺書于張維曰,國事非矣,此言,蓋出於周公之定議,而朱子之餘論也。且君上,則應服三年之服,而群下,則只以紗帽角帶,從之,此甚未安,渠之父母之喪,則具冠絰衰裳,而不用於君父,豈有如是之理耶?宋孝宗服喪時,群下不服之,先儒云,有君而無臣矣。維重曰,喪服,紗帽,甚不似。上曰,除帽角,可也。時烈曰,夫絰,必具於上下,可也,而帶則有之,冠則無之,此則大不然,群下雖具喪服成服,而從仕之時,則脫此服,亦可也,故常人起喪,而躬役者,必解而爲之,此亦奚異於是也?壽興曰,啓舊陵與下玄宮,其間日子逼近,京外進香,若爲排日設行,則日數不足,當行祭奠,若以此停止,則其在臣子情禮,亦甚缺然,何以爲之?時烈曰,外方進香晝停處,則代晝茶禮爲之,宿所,則代朝夕奠而爲之,似爲便當矣。上曰,依爲之。而令該曹,排日以入,可也。上曰,新陵屛風石,裳石,皆欲減損,而於心,若有所不自盡者,未知如何。時烈曰,臣在京,聞鄕人之言,則以爲自上,除屛風·裳石事,一遵缺有稱以尙儉者,有稱以愛民者,不亦便好乎?壽興曰,自舊陵發靷時,所經名山大川致祭處,禮曹旣已磨鍊啓下,其中廣灘及利川孝養山,皆非名山大川,不必致祭,南漢山,則落漏於其中,未知如何。時烈曰,廣灘·孝養山,初旣磨鍊,則到今不當還寢,南漢,亦爲一體致祭,似當矣。上曰,依爲之。壽興曰,近以微細事,聖怒暴加,辭氣不平,故聞醫官之言,則脈候煩熱云,此緣於聖慮之不安也,可怒在彼,何用慮爲,臣以故陳箚矣。上曰,以此豈至於大段乎?上曰,草圖,書之耶?維重曰,臣等相議,則當書草圖,而此異於常規,正書者書之後,草圖書寫人,啓下,如何?上問于宋時烈曰,曾前表石,書之否乎?時烈曰,書石書紙,曾已試之,而書於石,則或濕氣浸潤,而不善受墨,且旣書一行,則必待乾後書之,莫若書紙,割而付之。上曰,依爲之。壽興曰,臣昨與閔維重,進詣長生殿,看審漆棺之事,則旣漆者,四十八度,而內外無欠矣。上曰,外梓宮,內邊塗之,如何?時烈曰,內梓宮,則塗之,可也,而外梓宮,則不必塗矣,且大小殮時,以寶玉充實之,此甚不可,故孔子,亦止之,蓋慮或有墓盜之患耳。上曰,我國,亦有慘事,除之,可也。壽興曰,臣奉審外梓宮後,仍問國用板子,則時無餘儲云,極爲可慮,黃腸木敬差官,不可不及時發送矣。時烈曰,黃腸木斫來時,例以前日所封木,斫來,故木品,未得盡善云,此後,則封標木外,可合品好之木,使山直擇出,斫取爲當矣。上曰,以此分付,可也。上曰,外梓宮實宮時,用何等物,則好耶?時烈曰,錦段甚好而不杇,其次,綿花耳。上曰,以外觀之,可以知其內之無事與否耶?維重曰,可以知之矣。上曰,此則經事者,可能知之矣。壽興曰,都監都廳郞廳,勿擬三司之望事,旣已定奪矣。遷陵都監都廳洪柱國,方帶兼弼善,而當初捧承傳時,不爲擧論,尙今仍帶,洪柱國,兼弼善改差,何如?上曰,依爲之。維重曰,山陵都監監造官,旣以繕工監役二人,差送,而兩都監別工作三員,又以本監監役,依例分差缺外,監役一員,又以長生殿別工作待令,卽今順懷墓丁字閣及其他緊重營繕之處,無他推移之員,事甚可悶矣。壽興曰,兩都監監造,以前銜差出,則慮或有濫雜之弊,臣與諸堂上相議,皆以時任參下官差出,而今年大小營繕,皆爲停止,故繕工監官員,亦爲一體差出矣。本監事勢如此,諸處別工作,乃是本監例差,固無變通之事,而大小浮石所進去監造官中,繕工監官員,以相當他職,換差,何如?上曰,依爲之。維重曰,國用草薍,繕工監,專責於鴨島,而近來不甚茂盛,僅僅支用矣。聞島民,開墾五十石落種之地,潛爲耕食云,此則其時官員之罪也,而自上又爲折受於宮家云,若此不已,草薍,將何處辦出?上曰,宮家折受處,隔一帶水云,故題給之耳,曾前無匱乏之患矣,近來,則繕工缺贍於修理,是可慮。維重曰,所納束數,元來不多,而田地亦如此多墾,其何以足用?明春,則當火其開墾處,以爲將來茂養之地耳。上曰,予亦還爲出給,而自本監特爲禁飭,可也。遂罷黜。以上燼餘
義禁府啓曰,金碇照律,任允錫議處事,判下,而判事趙珩,方在被論中,不得擧行之意,敢啓。傳曰,雖無長官,竝卽擧行。禁府謄錄
引見時,右議政金壽興所啓,淸馬貿來,理馬韓雄俊,有論賞之命,故考見前例,則貿馬驛官輩,皆蒙加資之典,而雄俊,則乃是內奴,不可加資,只當題給米布矣。上曰,使之免賤,可也。壽興曰,若使免賤,則馬醫司僕,有闕,可以陞差矣。上曰,依爲之。兵曹謄錄
上在慶德宮。停常參·經筵。
下直,安陰縣監安宗悌。
藥房都提調金壽興,提調張善瀓,右承旨李嵇啓曰,夜來雨氣沈陰,伏未審聖體調攝,若何,腰痛之候,亦復如何?臣等,憂慮未弛,敢來問安。答曰,知道。煩熱不寧,入診爲之。
藥房再啓曰,臣等入侍診察後,與諸醫相議,則皆以爲醒心散,加入柴胡·山桅薑汁炒各七分,元方石菖蒲減半,連進五貼,兼進牛黃六一散,宜當云,此兩藥,卽爲劑入之意,敢啓。傳曰,知道。
安縝啓曰,憲府官員,皆在外,或未肅拜,今日監察茶時之意,敢啓。傳曰,知道。
今日入診時,吏曹參判姜栢年,牌招察任事,榻前定奪。
吳斗寅,以備邊司言啓曰,本司文郞廳,每於開坐時,皆以病告,無一人來參,新進怠慢之習,殊甚非矣。文郞廳鄭重徽·李夏縝,竝推考,何如?傳曰,允。
又啓曰,本司郞廳都摠經歷李俊明,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又啓曰,備邊司郞廳,以右議政意來言,新陵開金井時,禮曹堂上,當爲進去,而判書趙珩,被論不得行公,參判李殷相,二十五日以外梓宮陪進,由水路上去,勢難及於二十七日,參議未差,戶曹判書閔維重,參判金徽,以中路靈幄殿始役出去,參議未差,當此多事之時,不可無堂上,禮曹參議,戶曹參議,明日內開政差出,何如?傳曰,允。
李嵇,以遷陵都監言啓曰,表石見樣,參酌尺數,長六尺五寸,廣四面,各一尺六寸,以營造尺裁量排字,書塡以入,而□□之際,量加長廣餘剩,以爲鍊正時,觀勢加減之地,且加簷及臺石,則以楊根石造作,宜當,以此分付擧行,何如?傳曰,知道。長則八尺,廣則二尺用之,加簷,亦以江華石,爲之,可也。
李嵇啓曰,吏曹郞廳來言,臺諫有闕,政事,何以爲之?敢稟。
巳時,上御思賢閤。藥房都提調金壽興,提調張善瀓,右承旨李嵇,假注書李喜龍,記注官權脩,記事官宋最,醫官李東馨·白光玹·金尙誠·李後聃·權愉·咸得一·李焯,入侍。壽興曰,自上近有煩熱之氣,方以爲慮,卽下入診之命,不勝伏慮,未知症候之如何。善澂曰,寢睡,則何如?上曰,第未知何樣症情,而六一散一貼,昨夜服之,則頗有差道矣。善澂曰,煩熱若此,則無乃有引飮之患乎?上曰,引飮,則不至大段矣。壽興曰,仰瞻玉色,多有煩熱之色矣。上曰,史官退伏,醫官入診,可也。東馨·光玹·尙誠·愉·後聃等,次次入診後,壽興曰,新入醫官,亦有入侍者,使之入診,何如?上曰,新入者,誰也?壽興曰,咸得一·李焯也。上曰,使之入診,可也。壽興,顧謂得一·焯曰,次次入診。得一·焯,入診後,退伏。上曰,醫官等,各言所見脈道,何如?得一曰,脈道診候極好,而但脾胃脈,有濕熱矣。焯曰,臣初入內局,曾未診察脈候,未知曾前之何如,而以卽今所見言之,則心肝經脉道,暫數也。上謂咸得一曰,何以知其脾胃之有濕熱也?得一曰,脈候頗數,故是以知其有濕熱也。東馨曰,脈候與昨無異,而以臣所見,得一之說,得矣。愉曰,脈候,時有澁遲之候,脈之不平,從可知也。上曰,昨日時時有頭疼上氣之症,故似不得就睡矣,六一散一貼,服之,則寢睡安穩矣。年前曾有此症,而心火發動之時,則輒劇矣。壽興曰,近日,雖有傷心之事,何必過用心慮,以致疾恙之發作乎?使入侍醫官等,卽爲議藥,何如?上曰,三四貼藥,則猶可服之,十餘貼,則決無服之之望也。東馨曰,苦口之劑,不可進御,醒心散,進御宜當矣。上曰,如此煩熱之時,醒心散,得非燥劑耶?東馨曰,此藥,卽古鄭碏之所製也,非燥劑也。上曰,鄭碏,何時人耶?壽興曰,鄭碏,卽鄭之弟,宣廟朝人也。鄭,隨其父赴中原,與他國人接,能知方音,到處酬酢云,鄭·鄭碏,皆異人也,於事物,無不洞知矣。東馨曰,醒心散,調用淸心元一丸,可也。上問諸醫曰,醒心散外,無他甘口之劑耶?焯曰,醒心散外,無他好劑也。東馨曰,頃日痢患,雖卽差愈,用藥不多,不無後慮,牛黃六一散,加用宜當矣。上曰,醫官等退出。壽興曰,表石事,昨日與宋時烈相議,則私家,表石禮缺石,故以倍磨鍊,則可爲八尺,而八尺,則太高,六尺似好,而四面同,廣則尺數,何以缺若以三尺磨鍊,則輸運太重,以二尺磨鍊,何如?上曰,碑額,必大書深刻而後,可也。一行書篆,則碑長六尺,似短,雙行書篆,則碑廣缺似狹,若以朝鮮國三字,表以別書,似缺當,碑長,以八尺磨鍊,可也。書篆者,缺更無他人耶?李嵇曰,成川府使金壽增篆文與八分,古所罕儔云矣。壽興曰,此卽臣之缺兄也,篆文,頗有功程也。上曰,此外,復有他人耶?壽興曰,呂聖齊,以其父爾徵,善書,故亦學書篆,金萬基,亦善書矣。李嵇曰,福昌君·朗善君,亦善書云矣。上曰,都監,列書書篆者以入,擇優後,使之書之,可也。壽興曰,臣得見李斯,鄒嶧山碑篆,字體甚奇,篆文,如是而後,可以書篆云矣。上曰,隷字,始於何代耶?李嵇曰,李斯始作字云矣。上曰,加簷,則以楊根石爲之云,予意,則加簷,與碑石同色而後,可也。加簷,則以江華石爲之,籠臺,則以楊根石爲之,可也。壽興曰,都廳去時,加簷石浮來事,亦爲言及以送矣。上曰,篆文書寫者,五人耶?壽興曰,李正英·金萬基·呂聖齊·福昌君·朗善君五人也。壽興曰,吏曹堂上未備,事甚苟簡,參判姜栢年三度呈辭,加給由後,一向引入,姜栢年,牌招察任,何如?上曰,牌招,可也。上曰,中路靈幄廳,自昨日始役云,金徽,以此出去耶?若秋雨連綿,則如是豫建,不無所慮。壽興曰,當蓋之矣。上曰,若正蓋,則遷陵日期尙遠,不無傷漏之患耶?壽興曰,必無此患矣。上曰,陵幸,則利川,當爲宿所耶?壽興曰,廣州宿所後,利川亦爲宿所矣。上曰,自廣州不能一日往陵所耶?壽興曰,臣夏間,曾所往來矣,道里甚遠,決非一日行幸之地矣。上曰,若欲一日行幸,則步軍必難矣,利川客舍,何如?壽興曰,甚無形矣。上曰,南路所經客舍中,果川客舍,甚殘,與果川客舍,何如?壽興曰,返不如果川也。李嵇曰,利川客舍,只六間也。上曰,若是其殘耶?壽興曰,客舍,則行幸時,決不可御座也。上曰,若然,則中路靈幄廳,撤給,可也。善瀓曰,舊陵,若行幸,則新陵行幸,不必爲之。上曰,若無疾病,則今年內,必欲往矣,長杠,加以牛筋,則似好矣。予向日肥大之時,所乘撟杠,比前稍大,則駕之者,難堪其重,依舊不改,則似有折傷之患,故使之加筋三重矣。溫陽三幸,皆保無事,是知筋力甚好矣。壽興曰,然則長杠木體,稍削,當加之以筋矣。上曰,量其加筋之厚,削下木體,則長杠,不爲益大,而其堅固,則必倍矣,依此爲之,可也。善瀓曰,內醫院御藥所用牛黃,專靠於兩醫司大同所納矣,自三四年內,牛禁極嚴,革罷屠肆之故,牛黃絶種,兩醫司應納牛黃貢物主人輩,已前所儲處,艱求貿得以納,而儲處有數,用處無限,今則廣求京外,亦不能得,非但其形勢,萬分可慮,莫重御供藥物,不可不備儲,藥房事勢,亦甚切急,不可無急時變通之擧矣。壽興曰,臣待罪藥房,目見其弊,果如善瀓所達矣。臣意,則牛禁,不可專弛,屠廛十坐,限歲前勿禁,以爲牛黃取用之地,何如?上曰,依爲之。壽興曰,臣聞古老流傳之言,中原人,來見英陵曰,此乃天子葬地,非諸候葬地也,靑龍腰掘斷,使之傷地脈云,臣今者進去,欲尋見其處而來矣。上曰,大明太祖,遣道士致祭於名山大川者,實非致祭,各埋鎭壓之物云矣。壽興曰,俗離山,有石如龜者焉。中原道士來見曰,中原財貨,盡出東國,莫知其故,蓋由此物故也,遂斷其頸而去云矣。遂退出。以上燼餘
忠淸監司書目,道內農事,晩移秧,晩付種,畓庫,則無復可望,淸州等五邑,今月初三四日霜降事。
執義朴世堂,病重遞差。以上朝報
上在慶德宮。停常參·經筵。
自初昏,流星出織女星下,入西方濁氣中,狀如鉢,尾長二三尺許,色白。
下直,水口萬戶車轅。
有政。
藥房都提調金壽興,提調張善瀓,左副承旨李嵇啓曰,伏未審夜間,聖體調攝,若何,煩熱之候,比昨,何如,醒心散,其已進御否乎?臣等,不勝憂慮,敢來問安。答曰,知道。症候當言于醫官矣。
李嵇,以都摠府言啓曰,副摠管洪處大,漢城府坐起進去晝仕,請出標信。傳曰,知道。
傳于李嵇曰,今下弓矢,水口萬戶車轅處,給送。
吳斗寅啓曰,今日爲政事,命下矣,都承旨鄭榏,呈辭受由,左承旨金禹錫,式暇,右承旨李嵇,藥房進去,臣斗寅,兵批政廳,當爲進去,而廳中,只有右副承旨安縝,吏批政廳,無進去之員,何以爲之?敢稟。且廳中,位甚不齊,事多苟簡,今日政,新除承旨,卽爲牌招察任,何如?傳曰,知道。吏·兵批兼進。
吏批啓曰,災傷敬差官,例以兼臺下批,而全羅左道敬差官安垕,時有推緘,不得一體下批,憲府官員,不備,畢推未易,而踏驗日期漸迫,不可等待其照勘,安垕,敬差官之任,改差,何如?傳曰,推考蕩滌以送。
吏批,判書洪處亮陳疏,參判姜栢年進,參議金益炅病。兵批,判書金萬基進,參判金宇亨,參議鄭錀病,參知鄭晳進,左副承旨吳斗寅,吏·兵批兼進。
吏批,以鄭錀爲承旨,任耋爲林川郡守,崔後尙爲校理,趙宗著·李先慶爲典籍,李東溟爲直講,金奐爲司書,沈選爲軍器僉正,趙遠期爲司成,申晸爲禮曹參議,呂聖齊爲戶曹參議,尹深爲執義,承文博士單姜錫圭,正字單李善源,學諭單朴守儉,兼掌令朴相馨,兼持平洪萬鍾,成熙胄爲禮賓別坐·分差中學敎授,權愃東學敎授,宋挺濂西學訓導,南宮垕·沈梓爲兵曹參議,兼持平安垕,菁原監敬行,在喪終制。
兵批,以梁禹及爲宣傳官,李尙敬爲訓鍊都正,李晩暉爲訓鍊副正,李挺然爲訓鍊僉正,裵泰綏爲都摠經歷,金得完爲訓戎僉使,副護軍閔宗道·朴世堂·尹深·李鏶·權惺·全好敬·金時豪·裵自敏·洪以浩·金有達,副司直尹衡殷,副司正趙持謙。
吳斗寅,以兵批言啓曰,今日,武臣賓廳講書日次,而政事相値,不得爲之之意,敢啓。傳曰,知道。
又以御營廳言啓曰,頃日扈衛軍兵,事當一番饋酒,而其時未及擧行矣。明日罷操後,仍爲饋酒之意,敢啓。傳曰,知道。
傳于李嵇曰,表石篆文書寫官,何至今不爲書啓耶?問于都監。
金禹錫,以吏曹言啓曰,今八月十四日,大臣·備局堂上引見時,右議政金壽興所啓,夏間備忘記中,有薦人節目,令廟堂議定之敎,而前日別薦人選擇後,欲爲擧行,尙未議定,已過屢朔,事甚未安矣。在京人才,則聞見所及,亦似不難,依前日別薦例擧行,而外方人才,尤當搜訪,令諸道監司,勿論文·武·蔭·儒生·武士,如有可用之人,則使之薦聞,何如?上曰,京中,則依別薦例,二品以上·六曹·三司爲之。外方,但以監司聞見,薦進數三人,則事不着實,今則令各邑守令,以本邑之人,各薦一人後,監司,就其中從公抄擇,勿拘額數薦聞,可也事,命下矣。薦主,依前別薦例,二品以上曾經東班實職者,及六曹參議,時任三司人員,當爲抄出啓下,各人所薦,無過三人事,亦當知會擧行,而在前別薦時,自朝家有先定薦目之規,亦有只令薦主,各疏其實跡於薦人名下之規,今則依何例爲之乎?敢稟。傳曰,薦目,講定分付,可也。
安縝啓曰,長生殿郞廳,以提調意來言,外梓宮着漆,令至五十三度,而前頭陪進日期,已迫,自明日停漆,二十二日結裹,移安於正殿前檻之內,郞廳,晝夜替守直,堂上,逐日奉審,以待廾五日,陪進陵所,而卄三日,豫爲習儀之意,敢啓。傳曰,知道。二十二日結裹,無傷漆之患耶?
安縝,以吏曹言啓曰,咸鏡監司南九萬,今已瓜滿,其代,依近例令備邊司議薦,何如?傳曰,允。
又啓曰,遷陵都監郞廳,以摠護使意來言,傳曰,表石篆文書寫官,何至今不爲書啓耶?問于都監事傳敎矣,昨於榻前,表石書寫之人,以五員擧名定奪後,以爲先各張書入爲敎,故自都監直爲分付,定日書寫,以爲啓稟取舍之地,有若前日沙誌石書寫之例矣。今者下敎如此,工曹判書李正英,則方在陵所,依榻前稟達,送都監郞廳,待其書寫賫來。福昌君楨,朗善君俁,兵曹判書金萬基,行副護軍呂聖齊,則卽令書寫,而姑不徑先啓下之意,敢啓。傳曰,然則依此爲之。
安縝,以義禁府言啓曰,金碇照律,任允錫議處事判下,而判義禁趙珩,方在被論中,不得擧行之意,敢啓。傳曰,雖無長官,竝卽擧行。
兵批,以李枝遠爲遷陵時陪行大將。
安縝,以忠勳府言啓曰,舊功臣嫡長忠義衛付祿遞兒,只二十員,今此遷陵時,各處差備,勢難推移,不得已舊功臣嫡長十五遞兒,加出之意,頃日榻前,旣已定奪,故今癸丑秋等祿職,以此追磨鍊以入之意,敢啓。傳曰,知道。
又啓曰,山陵都監郞廳,以摠護使意來言。傳曰,丁字閣上樑時,例有上樑文製進之事,今則何至今不爲擧行耶,問于都監以啓事,傳敎矣。都監凡事,一從前謄錄擧行,而今此丁字閣上樑文,則庚午年遷陵謄錄,及己亥年山陵時謄錄,竝無見付處,臣等,亦不覺察,只依謄錄,亦爲擧行矣。今承下敎,不勝瞿然,取考禮曹謄錄,則各陵丁字閣重建時,皆有上樑文,而己亥年山陵時,丁字閣上樑文,則亦無啓請製述之事,未知其故,新陵丁字閣上樑,已過,何以爲之乎?惶恐敢啓。傳曰,今則上樑已過,謄錄中,以此載錄,而終未免不察之失,該曹堂上及都監堂上,竝推考。
又以禮曹言啓曰,新陵齋室定礎及立柱上樑等吉日,曾已擇報都監矣。卽接山陵都監堂上李正英狀啓,則定礎立柱上樑,皆不得擧行云,定礎立柱上樑等吉日時,卽令日官,更爲推擇,則今月二十四日卯時,二十五日辰時,二十八日卯時,二十九日辰時,爲吉云。以此日時中,觀勢進退擧行之意,令山陵都監,急急馳通於陵所,而當該郞廳監造官等,難兔矇然不察之失,依狀啓竝推考,何如?傳曰,允。
吳斗寅,安縝啓曰,臣等,伏見玉堂處置之批,以立論不公,處事慢忽,竝遞差爲敎,臣等,不勝瞿然之至,國家之置臺諫,旣畀以言責,則雖有過激之論,不宜遽加以摧折,處置之規,旣付之公議,則亦當一循其立落,而今此特遞之命,出於格外,竊恐有傷於優容諫官之道。臣等,待罪近密,目見聖上過當之擧,區區所懷,不敢不達,伏望平心恕察,還收諫院諸臣竝遞之命。傳曰,勿煩。
再啓曰,今此諫官特遞之命,出於格外,故臣等,略陳區區之懷,敢請還收,而伏承以勿煩爲敎,臣等,不勝悶鬱之至。夫臺閣,寄耳目之責,玉堂,付公議之地,而殿下,旣以嚴旨,摧折於前,又將特批,竝遞於後,此豈優容臺閣,俯循公論之道哉?臺諫,不可不寬假,公議,不可不採納,請加三思,還收諫院諸臣特遞之命。傳曰,豈敢如是煩瀆哉?殊甚無據矣。
吳斗寅啓曰,大司憲閔鼎重,掌令朴世采,持平李藼,在外,執義未差,掌令成虎徵,持平趙昌期,未肅拜,疏批未下,今日以監察茶時之意,敢啓。傳曰,知道。
掌令成虎徵上疏,伏以臣本至庸極陋,最居人下,而濫蒙洪造,猥通名籍,前後忝竊,非止一再,而冥行蠢趨,動輒顚躓,只爲感激恩私,不自知退矣。乃者忝叨諫職,重被彈劾,其所措語,實非尋常規遞之比,臣誠慙恧,蹙伏省諐,自知爲淸朝之棄物,而不料新除之命,遽及夢寐之外,臣竊惶愓,不知置身之所也云云。伏乞聖慈,亟賜鐫遞,以謝物議,以安微分,則不勝幸甚,謹昧死以聞。
右承旨鄭鑰上疏,伏以臣曾忝本院,負犯旣重,騎省,雖是庶務,亦不敢晏然冒據,屢度陳章,終始見阻,千萬夢寐之外,復賜新命,驚惶躑踖,罔知攸措。臣雖欲感激洪造,抗顔冒出,顧臣情勢,萬分臲卼,不得不趨詣闕門之下,而決不可得入於已試僨敗之地。伏乞聖慈,亟賜遞改,以幸公私,千萬幸甚,無任惶殞之至,謹昧死以聞。
行判中樞宋時烈箚子,伏以臣卽見京畿監司書目,則以楊州牧使鄭大始,不爲出待於臣行,至於罷黜,臣不勝驚愕焉。臣自湖西作行,只以私馬登道,故不爲邇告於列邑,以幺麽行李,不敢煩擾縣邑也。至於自驪州上來時,則不但不爲通告,經自山寺,乘舟中江,晨夜前進,有同商賈維楫,彼楊州官吏,遠在三四十里之外者,焉知臣行之過去與否也?彼之不知,實臣使然,而當此責應煩劇之時,使善治州官,無故見罪,臣實悚恧,竊恐朝家不能察識伊昔事情,敢此冒陳。伏乞聖明,垂諒焉。取進止。答曰,省箚具悉卿懇。該邑守令,難免不善待候之責,卿辭至此,姑令推考勿罷,卿其安心焉。
修撰洪萬鍾·李寅煥,副修撰徐文尙等箚子。大槪,大司諫李䎘,司諫尹衡聖,獻納魚震翼,竝引嫌而退。措語見上糾劾之論,毋負言責,雖承嚴旨,不必爲嫌,請竝命出仕。答曰,立論不公,處事慢忽,遞差。
答掌令成虎徵疏曰,省疏具悉。旣往之事,不必爲嫌,爾其勿辭,從速察職。
答右承旨鄭錀疏曰,省疏具悉。爾其勿辭察職。
吏曹判書洪處亮上疏,伏以臣聞事急不容徐步,心痛不暇緩聲,臣之今日所遭,可謂大狼狽極窮蹙矣,豈可以緩聲徐步爲哉?前後瀝血之章,已至七矣,雖在平常之時,猶有所不堪,況此上下憂遑之日,一未參起居之班,日以瀆擾爲事者乎?臣罪至此,萬死猶輕,自古國家之危亡,恒由於四維之不張,上之所以責礪臣工者,豈不在於廉恥乎?如以不公循私,爲其罪名,則雖在微末庶官,尙難抗顔就列,今臣所叨,是何等職任,而全喪廉隅,從他笑罵,晏然在職,寧有此理?況臣旣被汚衊之名,省愆補過,猶且不贓,其何以辨別淑慝,澄淸仕路乎?駭機一發,衆謫叢身,請推之外,加數層之議,又發於諫院而還止云,負犯之重,據此可知,卽今情事,有十分難安之勢,無一刻仍冒之理,而兪音尙悶,職名猶在,名義之掃地,固不暇論,而其在國體,所損亦大矣。且臣所患諸症,有加無減,貼身枕席,日就綿綴,斷無自力之望,伏乞聖明,曲垂矜察,本職及兼帶諸任,一倂鐫削,以謝公議,以安微分,千萬幸甚云云。答曰,省疏具悉。罰是薄罰,因一時措語之過當,如是固辭,無乃太過乎?卿其安心勿辭,從速察職。
右參贊李尙眞上疏,伏以頃臣陳病控辭,當蒙遞職,格外回諭,又使上來,惶蹙交極,倍益狼狽,方且塗席呌苦,只自危厲薰心。伏聞昨夕,自上再有倉卒移御之擧,此實曾所未有之事,有以想聖心之驚憂,自不勝微衷之煎慮。事過始聞,雖未及陪從之列,分義所在,今猶可趨詣於起居之班,區區廉隅,宜不暇顧,而臣之前症,近又加重,廢食委頓,無計起動,咫尺日邊,終未進身,山陵有事,而旣因負罪,一向退伏,宸居不安,而又以嬰疾,不得奔問,有臣如此,生不如死,前後罪戾,實合萬殞,勢蹙冒瀆,惶懼冞深。伏乞聖明,更加俯諒,亟削臣職,仍治臣罪,以申公義,俾安微分,千萬幸甚云云。答曰,省疏具悉卿懇。如是固辭,實是過當,況此非人臣退處之時,安心勿辭,從速察職。
黃海監司李之翼上疏,伏以臣父楚老,以年七十一歲,得與於堂上官父母食物賜給之中,此實曠世之異數,隣里稱榮,渾室嘖舌,爲人子者,雖粉身糜骨,何以報答天恩之罔極乎?臣身若在輦下,則當聯名於上箋諸臣之末,而適叨外藩,竟未得參焉,感激微忱,無路仰申,草草陳章,亦恐違例,而默默以過,終有所不安於心,玆敢冒陳,上瀆宸嚴,僣猥之罪,自知難逭云云。答曰,省疏具悉。疏辭知道。
副修撰尹趾善上疏,伏以臣本駑劣,最居人下,前後歷職,無非華顯,量才揣分,尋常愧懼,況此論思之職,尤難承當,而迫於嚴召,冒昧出仕,人器稱否,姑置不論。第臣以草土餘喘,昏眩之症,積年未瘳,此非一朝一夕,偶然傷感之致,已無更爲完人之望,加以國家多事,不敢言病,黽勉供仕之故,傷暑之病,便成毒痢,一日之內,度數無筭,食飮全廢,藥餌無效,而昨於擧動時,强疾趨參,扶曳還家之後,症情一倍添劇,達夜叫苦,作一僵尸,以此病勢,差復無期,經幄重地,不可暫曠。伏乞聖慈,俯察至懇,亟命遞改,以便公私。臣於病伏中,得聞差倭有裝束抵京之報,念及玆事,切自慨然,不得不罄竭微忱,兼陳一得之愚,伏願聖明,垂察焉。島夷移關之請,經年未已,而廟算旣定,堅執不許,其利害輕重,固非臣淺淺之所可窺測,而近年以來,蠻情卒變,驕悍之狀,日以益甚,恐喝百端,罔有其極,其所以致此者,是誰之咎也?國綱解弛,人不畏法,譯官之輩,多與彼遞結,持國陰事,潛告無遺,受其厚賞,此乃國人之所共言者,國家受侮,雖或至鉅,渠輩,則無所譴責,以此無復畏憚,每有辱國之患,豈非扼腕而痛心者乎?向者申厚載狀啓中措語,亦有肯綮處,而廟堂之置而不問,抑何故耶?差倭之稱以上京者,蓋出於恐動之意,而違越約條,終無顧忌,則在我之道,亦豈無自振之擧乎?況彼衆胥,受國厚恩,金玉耀身,則勿論事之巨細,極力彌縫,自是渠輩職分,而徒以區區曲從媚悅,以得彼之歡心,爲能事,終使堂堂聖朝,致此小醜之慢侮,若不重處首譯,痛塞其路,則將來之弊,有不可勝言者,至於金謹行,本是首譯,而到今難處之後,稱病不出,惟此一款,亦難容貸,而人無一言,視若尋常,今日國事,可謂寒心矣。伏願聖明,快賜乾斷,譯官金謹行·韓時說等,亟命梟示,以肅國綱,以折蠻心,則國家幸甚云云。答曰,省疏具悉。疏辭,予已諒矣。
副校理申翼相疏曰,伏以臣於本月卄一日,伏奉同月卄五日承旨成帖有旨,以臣爲弘文館副校理,使臣斯速乘馹上來者,祗受恩命,感懼交集,不知置身之所,臣待罪峽邑,政拙撫字,恒恐不勝其任,以獲譴罰,何意今者,召命遠降,處之以非分之職乎?念臣學識空疎,齷齪庸陋,萬無及人,百不任職,經幄論思,是何等淸選,而俱收竝蓄,及於微臣,玷辱名器,莫此爲甚,臣何可不量己分,徼榮一時,爲進取計哉?且臣有萬萬惶蹙不安於心者,臣以無似,忝叨史職,首尾四載,時政記當修者,多至二十有九朔矣。雖致聖上因慶覃恩之時,得蒙陞遷之典,及至今日,猶有未盡編摩者,其在課能考績之際,當黜不當陟,明矣。修史未畢之前,卽臣負罪之日,是以尋常愧懼,若隕淵谷,絶意膴仕,甘心置散,而況伏聞姜碩昌·權愈等,以日記未修之罪,至於下吏,臣與玆二臣者,所掌雖殊,其爲怠慢,則一也。朝家警責之罰,偶未及臣,而當竢譴之不暇,何敢冒進榮途,以倖免爲心哉?臣又於頃日,伏見邸報,則前注書李沆,以自己所薦之人,越次首擬於堂后之任,至被臺彈,追究其本,咎實由臣,臣往年庚戌間,承乏注書時,不詳前例,做錯如沆,其間縱有些少曲折,執法法罪,則亦歸於忘嫌疑而毁舊規,謬妄之誚,久騰談者之頰舌,而爲李沆藉口之資,身爲亂首,罪獨及於效尤者,此臣所以追愆引匿,益不抗顔朝端者也。臣旣有決難承當之實,負此終始難安之嫌,不過爲聖世之一棄物而已,有何陳力就列,貪恩冒寵之望乎?玆憑縣道,敢煩呼籲,伏乞聖明,察臣之懇,亟收新除之命,治臣之罪,以爲懲礪之地,則含感畏威,得免大戾,亦臣之幸也,云云。答曰,省疏具悉。爾其勿辭察職。
副校理趙師錫疏曰,伏以臣於本月卄二日,祗受有旨,以臣爲弘文館副校理,爾其斯速乘馹上來者,臣誠驚惶感激,罔知攸措。臣本譾劣,最居人下,而濫蒙鴻造,累玷淸班,徒事潰潰,百無一效,奚但臣之自愧,亦已聖明之所燭,尋常職務,猶懼不堪,況此經綸論事之地,責任尤重,是豈人人所可冒居?當初參選,已出人望之外,而今玆新命,尤是夢寐之所不到,謬恩遽加,私分愈忲,雖緣承乏苟充,節次推排,而歷數近來之是職,何嘗有空疎蔑裂,才學俱乏,若臣者,比而溷側於其間哉?臣之顚沛,雖不暇恤,玷辱名器,固不足惜乎?且臣所受之任,尙未句當,竣事之期,遲速難定,而輪直之所,不比閑漫,尤不可一日在外虛帶,敢因縣道死陳,伏乞聖明,亟賜鐫改,以重名器,以安微分,不勝幸甚云云。答曰,省疏具悉。爾其勿辭,竣事上來。以上燼餘全羅監司書目,道內七月望後農事形止,及間間驟雨,或一犂或一鋤,旱焦之穀,無回蘇之望,又有風災,節節損傷,民事渴悶事。及任實,錦山,雲峰,淳昌等官,今初四日霜降,田畓穀未成實者,多被損傷事。及靈光,高山等官,惡虎囕殺人命事,及道內染病方痛,八十九名,得差,一百六名,死亡三名事。
右承旨鄭錀上疏。大槪,名牌之下,不敢不趨詣闕下,而顧臣負犯旣重,決不可再辱誤恩,以速僨敗之誅,懇乞亟賜遞改,以幸公私事。批答見上以上朝報
上在慶德宮。停常參·經筵。
貞顯王后國忌齋戒。
自卯時,有霧氣。夜二更三更,月暈。
藥房都提調金壽興,提調張善瀓,右副承旨吳斗寅啓曰,伏未審夜來,聖體調攝,若何,煩熱之候,抑有差減之效乎?臣等,區區憂慮,敢來問安。答曰,知道。症候已言于醫官矣,今後勿爲逐日問安。
吳斗寅,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
安縝啓曰,大司憲閔鼎重,掌令朴世采,持平李藼,在外,執義尹深,掌令成虎徵,未肅拜,持平趙昌期,未肅拜,疏批未下,今日以監察茶時之意,敢啓。傳曰,知道。
右議政金壽興箚子,伏以臣伏見遷陵都監啓辭之批,以丁字閣上樑文事,有該曹堂上推考之命,臣不勝惶慄之至,臣於都監諸事,無不摠察,則不察之失,理難獨免,臣無任惶恐伏地待罪。取進止。答曰,省箚具悉卿懇。摠護之任,事體自與諸堂上不同,卿無可嫌之事,安心勿待罪。
右議政金壽興箚子,伏以臣於再昨入侍,遽以諫官之啓,天怒遂發,辭旨嚴峻,聲色震暴,無復平日聖上寬大溫粹底氣象,想必近日聖上,纔遭慘慽,神氣不平,有所觸忤,以致如此,退出之後,夢悸未定,繼以伏見諫臣避辭之批,辭氣過當,更加一節,至有曾所未有之擧,驚惑失措,有非臣子所敢聞者,此豈大哉之王言也?朋黨之害,將過百年,及至今日,已成痼疾,君上之所惡而痛絶者,其勢則然矣。第念末俗嘵訛,公議不張,臺閣之上,一有彈論,則人必曰,某與某,有嫌隙歟,何爲發此論耶?且曰,某與某,色目不同,此必出於捃摭之計矣,雖其是非明白,罪過顯著,而猶且云云。睢盱訾謗,便作仇敵,以此之故,畏懦疲軟者,則以含默苟容,爲得計,間或有錚錚者,亦不敢盡言,畢竟圖免而後已,似此氣象,恐非淸朝之所宜有,幾何不至於言路之杜絶哉?習俗至此,無可矯革,當此之時,聖上,須以大公至正之道,臨莅缺凡於臺閣之論,只觀事之當否,而取舍之,何必先疑其不公,一則曰黨論,二則曰黨論,反害我蕩蕩平平之政也?以今諫官之啓言之,聖上,若以某爲某官,本無不可,爾何爲妄論爲敎,則上下吁咈之道,固當如是,乃以雷霆之威,摧壓之,慢罵之,至於箝其口而莫敢出氣,臣切爲聖明惜之也。可怒在彼,我無與焉,則以大聖人包容之量,何至於大發聲色,重失穆穆之儀哉?況殿下,十年疾病,焉知聖學?此則尤爲群下之所失望也。人君之學,異於匹夫,不以記誦程式爲務,常於事爲之間,喜怒哀樂之節,不失其正,各得其當,則亦可謂之學矣。便以疾病而遂廢典學之工,置之相忘之域,不復留意,則豈但爲殿下一言之失而已也?殿下,不以臣不肖,擢置大臣之列,以臣才分,其可望弘濟艱難乎?其所自期者,唯欲補闕格非,致吾君於無過之地,以爲一分報效之道,炳炳此心,天實鑑臨,聖上有是失,臣之罪也。殿下,如又以臣言,爲自黨論中出來,則臣雖萬萬無狀,忝受補理之責,一有是心,犬豕不食其餘矣。臣愚衷所激,語無倫脊,伏願聖明,平心恕察,回收竟日之怒,期臻景雲慶星之祥焉云云。答曰,省箚具悉卿懇。目今世道不淑,同異之不公,卿果不知耶?箚末事,卿言如此,予當留意省察。
安縝啓曰,遷陵都監郞廳,以摠護使意來言,大轝着筋長杠容入之數,令工匠等磨鍊,則當用牛筋二百斤,魚膠二百斤云,而取考軍器寺遺在,則只有牛筋一百斤,魚膠一百斤,雖沒數取用,不足之數,甚多,尙衣院及訓鍊都監,所儲頗優云,從實入取用,何如?傳曰,自都監受去于弓房,用之。
傳于安縝曰,史官一員待命,騎馬三匹立之,長生殿着漆內外梓宮,及兩處山陵都監設役處,摘奸。
安縝,以弘文館言啓曰,卽者修撰李寅煥,副修撰徐文尙,以情勢不安,聯名陳疏,仍爲出去,修撰洪萬鍾,亦相繼上疏,他無替直之員,修撰李濡,校理崔後尙,竝牌招肅拜,使之推移入直,何如?傳曰,允。
又啓曰,卽者因本館草記,校理崔後尙,修撰李濡,牌招竝不進,他無入直之員,下番,勢將闕直,校理崔後尙,修撰李濡,更爲牌招,推移入直,何如?傳曰,允。
又以長生殿言啓曰,今八月十八日,行判中樞府事宋時烈,右議政金壽興引見入侍時。金壽興所啓,臣昨日與閔維重,進詣長生殿,奉審外梓宮,因問國用板子,則無餘儲云,極爲可慮,黃腸木敬差官,當不及時發送矣。宋時烈曰,黃腸木斫來時,例以前日所封木,斫來,故木品,未得盡善云,此後,則封標木外,可合品好之木,使山直輩,擇出斫取,爲當矣。上曰,以此分付,可也事,傳敎矣。內梓宮板子,無一立見存者,黃腸木斫伐,誠爲緊急,敬差官卽爲差出,從速發送於原襄道,而外梓宮斫伐處,則道里頗遠,勢未周旋於未凍前,待明春差送斫來,何如?傳曰,允。
安縝啓曰,右議政箚子,到院,而以國忌齋戒,留院之意,敢啓。傳曰,入之。又啓曰,吏曹郞廳來言,臺諫有闕,政事何以爲之?敢稟。傳曰,過國忌後,爲之。
傳于安縝曰,己亥年服制議定時文書,付標以入。以上燼餘
兵曹,遷陵陪往大將,李枝遠。
上在慶德宮。停常參·經筵。
貞顯王后忌辰。
夜四更五更,月暈。
假注書曺夏卿病,代任堂。
傳于安縝曰,醫官權愉,卽往綾豐君具仁墍家看病後,書啓事,分付。
以新陵誌蓋排字書入事,傳曰,行判中樞府事宋時烈箚子,追入,故已知判府事之所書,而都監,何無草記之擧,而無端入之耶?
判府事宋時烈箚子,伏以臣今日不敢不奔走於事役之末,故觸熱冒風,扶曳上來,而惟是寫染之事,素所不慣,兼且比來,賤疾多端,尤不能成樣,深恐致誤於殿下,必欲盡美之意矣。今先寫誌蓋十九字,以送都監,伏乞殿下,取加睿覽而財舍之,移授善手,不勝幸甚。答曰,省箚具悉卿懇。卿其安心,又寫小字以進,似當矣。仍傳曰,遣史官傳諭。
傳于安縝曰,日期已迫,誌石小字,不必盡寫,數三行精書以入。
正言尹趾善啓曰,臣曾忝本職,輒以張應一事,引嫌見遞,臣不敢參啓,與前無異,決難一刻仍冒,請命遞斥臣職。答曰,勿辭。
執義尹深啓曰,臣以無似,屢度匪據,宜其顚躓,頃忝選司,奉職無狀,大政纔罷,咎責蜂起,數日之間,彈劾略盡,畢竟被推以銓選不公,近來痼弊,今番大政,殆有甚焉。政官循私,據此可知等語,爲目,苟有不公循私之罪,則不應止推,或訾其輕疑,又忝玉堂時,牌命,正當彈論將發之際,廉隅所關,不敢冒進,凡二推俱未勘,何可一刻晏然?請命遞斥臣職。答曰,勿辭。
安縝啓曰,正言尹趾善,執義尹深,再啓煩瀆,退待物論。傳曰,知道。
又以遷陵都監言啓曰,傳曰,判府事宋時烈箚子,追入,故已知判府事之所書,而都監,何無草記之擧,而無端入之耶事,傳敎矣。誌蓋排字,判府事宋時烈,今纔書寫,而必欲於今日內,北漆入刻,故事勢急遽,未及以草記仰達,只令本房郞廳,陪進政院,以此傳於該房承旨,以爲微稟之地矣,今承下敎,臣等,難免率爾之失,不勝惶恐,敢啓。傳曰,知道。初行朝文武三字,及第二行十字,未盡,從看點處改入,可也。
安縝啓曰,行判中樞府事宋時烈箚子,到院,而以國忌留院之意,敢啓。傳曰,入之。
弘文館校理任相元,副修撰李濡等箚子,伏以執義尹深,正言尹趾善,竝引嫌而退。措辭見上身旣帶推,勢難仍在,嫌不參啓,前已見遞,請執義尹深,正言尹趾善,竝命遞差。答曰,依啓。以上燼餘
上在慶德宮。停常參·經筵。
未時申時,日暈。夜五更,下霜。
下直,神方仇非萬戶尹之常。
有政。
藥房都提調金壽興,提調張善瀓,右承旨鄭錀啓曰,日氣倍覺涼冷,伏未審聖體調攝,若何,煩熱之候,漸有差歇之效乎?臣等,不勝憂慮,敢來問安。答曰,知道。證候已言于醫官矣。
傳于李嵇曰,今下弓矢,神方仇非萬戶尹之常處,給送。
吳斗寅啓曰,大司憲閔鼎重,掌令朴世采,持平李藼,在外,執義未差,掌令成虎徵,未肅拜呈辭,持平趙昌期,未肅拜,疏批未下,今日監察茶時之意,敢啓。傳曰,知道。
李嵇,以都摠府言啓曰,副摠管洪處大,漢城府坐起進去晝仕,請出標信。傳曰,知道。
傳于吳斗寅曰,大臣·備局堂上,引見。
鄭錀,以禮曹言啓曰,今月十八日引見時,右議政金壽興所啓,自舊陵發引時,所經名山大川致祭事,旣已磨鍊,而其中廣灘及利川孝養山,非名山川,不必致祭,南漢,則落漏其中,未知如何。判府事宋時烈曰,廣灘·孝養山,初旣磨鍊,則今不當還寢,南漢,亦爲一體致祭,似當矣。上曰,依爲之事,傳敎矣。南漢山,一體設祭事,分付各該司,而元單子中,付標以入之意,敢啓。傳曰,知道。
鄭錀,以遷陵都監言啓曰,判府事宋時烈,所書誌文小字三行,爲先封入,以備睿覽,而此後,則日期漸迫,事將狼狽,隨其所書,以爲北漆入刻,何如?傳曰,依此草圖,仍爲書寫,宜當。北漆入刻,可也。
吳斗寅啓曰,今年濟州歲貢馬,元數二百匹內,二匹,到靈巖,故失,一匹,靈光沙工義春處,逢授,一匹,行到衿川放逸,來到實數,一百九十六匹,禾毛色,別單開錄以入,而今年歲貢,比前最晩,八月將盡,始爲來到,本州之不爲趁早裝載上送,殊甚稽緩,濟州牧使金興運,推考,何如?傳曰,允。
李嵇啓曰,今日爲政事,命下矣。都承旨鄭榏,呈辭受由,右承旨鄭錀,藥房進去,臣嵇,兵批政廳當進去,而廳中,有左承旨金禹錫,右承旨吳斗寅,同副承旨安縝,吏批政廳,何承旨進去乎?敢稟。傳曰,吏·兵批兼進。
吏批,判書洪處亮陳疏,參判姜栢年進,參議金益炅病,左副承旨李嵇進。
兵批,判書金萬基進,參判金宇亨,參議沈梓,未肅拜,參知鄭晳病,右副承旨吳斗寅進。
吏批啓曰,大司諫及兩司,玉堂闕員,今當差出,而擬望之人,乏少,承旨及未赴任守令相避人員,竝擬,何如?傳曰,允。
吏批,以李嵇爲大司諫,尹拯爲執義,崔後尙爲司諫,徐文尙爲正言,尹深爲宗簿正,鄭勔爲右通禮,柳時蕃爲奉常判官,朴世堂爲兼弼善,權大運爲歸厚提調,成均博士單李舜岳,學正單尹,學錄單李聃命,承文副正字單金斗明,以朴守玄爲司藝,李榏爲開城敎授,李東溟爲輔德,尹搢爲獻納,李選爲副應敎,柳松齊爲黃腸木敬差官,蔡錫夏爲尙衣直長,安廷熽爲繕工監役。傳曰,承旨加望,以沈梓爲承旨。
兵批,以李䎘·尹深爲副護軍,尹衡聖·魚震翼爲副司直,尹趾善爲副司果,趙昌漢爲副司正,徐後遠·閔毅重爲副司勇,李益亨爲京畿水使,黃道平爲五衛將,朴震瑞爲全羅左水虞候,趙從耘爲翊贊,具鎰·兪瑒·金瑜·崔鳴後爲副護軍。
吏批啓曰,尙衣直長趙昌漢,閑官換差,繕工監役徐後遠,假監役閔毅重,相當他職換差事,命下矣。各司當品官員中,已爲分差於兩都監者,其數甚多,餘存之員,則又皆以祭享供上,各有所掌,而前頭遷陵時,各缺祭官及各差備進排許多官員,亦無推移之勢,今此趙昌漢,徐後遠,閔毅重等,姑爲送西付軍職,何如?傳曰,允。又啓曰,以別薦薦目,稟啓薦目,講定分付可也事,傳敎矣。薦目講定,非本曹所可擅便,依前例,令備邊司講定啓下,以爲奉行之地,何如?傳曰,允。
吳斗寅啓曰,守禦使李浣,有奏達之事,來詣請對矣。傳曰,亦爲入侍。
判府事宋時烈箚曰,伏以臣卽見都監畫送井間,甚爲狹短,臣目甚昏花,其於細字,尤不能成樣,試依其井間而寫之,三字必占四間,累改累試,終不入其界限。又臣昨日奉審誌石,則更無餘地,可以稍展,臣始不料其如此,遽當是任而覺察又晩,日期又迫,事之狼狽,無甚於此,臣決不敢代匠,致誤大事,伏乞亟命所司,改付他人,不勝幸甚。答曰,省箚具悉卿懇。所寫小字,若干行書進,則予欲觀察而處之焉。仍傳曰,遣史官傳諭。
巳時,上御思賢閤,大臣·備局堂上,引見。右議政金壽興,守禦使李浣,判尹柳赫然,兵曹判書金萬基,御營大將申汝哲,右副承旨吳斗寅,校理任相元,假注書李喜龍,事變假注書任堂,記注官權脩·宋最,入侍。金壽興曰,聞入侍醫官之言,則自上似有頭疼之候云,去去年,有此患矣,因此而然耶?上曰,然矣。壽興曰,煩熱之候,亦復如何,自明日欲爲受灸乎?上曰,風池穴,當灸之矣,戶判,今日有病故耶?壽興曰,渠之親忌云耳。又曰,小臣,將發行,而備邊司,則別無稟定事,都監事,卽欲定奪耳。上曰,判府事,今日上箚,其箚,卿亦得見否,誌石井間,其大小,如何?壽興曰,井間所書字,如注書啓字矣。上曰,判府事之眼昏,甚耶?箚中,有不入井間之說,是何事耶?壽興曰,卽今亦看經書小註,此非眼昏之致也,且北漆,則非但工役甚難,北漆之後,必經宿方可傳北,事役必稽,臨石書之,則似當云矣。上曰,小字書入考見之,則頗有改漆處矣。壽興曰,此則補畫之致也。又曰,發靷時,禿任江浮橋之意,敢啓。上曰,依爲之。壽興曰,灰隔尺數,今當分付矣,何以爲之?上曰,三尺,除五寸,可也。壽興曰,宋時烈,以穿壙暫窄之意,啓達矣。今則外壙金井機,比內金井似縮,此則臨時觀勢爲之矣。又曰,大轝繩井間甚窄,擔之難便矣,頃日使試擔之後爲之,爲敎。故果使之試擔,則十九井,甚,步甚難便,以十八井擔之,則行步甚便。以此問于擔軍曰,除一井間,則十三名軍,隨而除矣,雖除一井間,爾等能當十三名之力耶?擔軍皆曰,能當云矣,故長杠鐙子鐵,以十八井着之之意,敢啓。上曰,依爲之。壽興曰,舊陵丁字閣添補始役時,都監堂上一員,當進去看役,而閔維重,則明日將往山陵,只有金徽,無他進去之員,趙珩及山陵都監堂上閔熙,似當變通矣。上曰,閔熙。趙珩山陵都監堂上之任,竝改差,可也。壽興曰,刑曹判書,冬至使將赴京,而刑曹事務,亦且煩劇,不可不變通,刑曹判書閔熙,今姑改差,何如?上曰,依爲之。壽興曰,山陵之役,畿田之民,奔走服役,而與外方自別,今年收米磨鍊之時,當有量減施惠之擧,而至於驪州·廣州·利川·楊根·楊州等五邑之民,勞力倍甚,似當比他邑優恤矣。上曰,楊州·廣州·驪州·利川·楊根五邑,大同收米,各減三斗,他餘各邑,則各減一斗,而以春收米,計減,可也。壽興曰,外方進香,以中路茶禮代行事,頃日榻前定奪矣,外論,或代行爲苟簡云,何以爲之?上曰,一日以三站磨鍊,而茶禮退後,卽爲進香,似涉煩瀆矣。壽興曰,然則外方進香,權停不可,茶禮,亦不可廢,廣詢諸臣斷定,似爲便當矣。柳赫然曰,臣無所見,何敢獻議?外方進香,情不可廢,茶禮,禮不可停,一時竝行,未知何如。壽興曰,一時竝行,不但事涉煩瀆,排設亦似難便。任相元曰,以臣所見,外方進香,停罷,而國家茶禮,斷不可停矣。金萬基曰,此言似是矣。上曰,然則外方進香,竝皆停罷,而京畿,則監司在京,有同京衙門,仍爲進香,可也。萬基曰,輦陪軍事,頃日與閔維重請對時,旣已發端,而未及定奪矣,必也豫知後,可以磨鍊矣。輦陪軍,每以精抄軍爲之,時方立番軍,似有不足之患,在京畿下番精抄軍,捉來待令,何如?上曰,廳軍應役之事,不少,何必更爲捉來?依前例爲之,可也。壽興曰,庚戌條未收稅米,何以爲之耶?戶判閔維重,時方入侍,可以定奪矣,諸道竝未收,而忠淸道尤甚矣。上曰,忠淸道,幾何上納耶?壽興曰,未及半矣,蓋其中,或有頑民未納者,而亦不無貧殘未納,故如是矣。上曰,以此觀之,則忠淸道最頑,他道之民,不亦憐乎?壽興曰,此則萬無畢捧之路,不可不減給也。上曰,若爲減給,則他道之民,必曰吾等,亦爲不納,一如忠淸道,則庶可免矣。上曰,此事,曾在正月間崇政殿入侍時,左議政,亦主減除之論,而予意,則時當正月,幾盡收捧,故折半上納爲敎矣。各官,初不捧置,故有此弊端,而至於忠淸道,則甚可惡,忠淸道除半,他道蕩減之,如何?壽興曰,此意,雖出於勸懲之道,而或有乖於同仁之道也。上曰,全數計之,則其數,幾何?壽興曰,一萬石也,此則國家,寧見欺於奸民,決不可仍存也。上曰,慶尙道,則倭人應役貢布畢納,此未收米,雖多數,猶愈於忠淸道之可惡也。壽興曰,嶺南農事,雖不至大段凶歉,亦爲失稔,民事可慮。上曰,移秧之習,爲近來痼弊,年來大敗,皆由於此,不可不洞禁,且移秧處,則雖被災傷,不爲給災,可矣。入侍諸臣,皆議便否。吳斗寅曰,臣待罪光州,非不嚴禁,而勢有不然者矣。上曰,爲其省功而然耶?斗寅曰,然矣。臣聞老農,則以爲國家,雖欲禁秧,民豈有去好就惡之理也云矣。上曰,此言,甚迷劣矣。國家,欲民之利,而終不肯從,是何故耶?任相元曰,移秧,三南大抵皆同,若不永禁,則初不如不禁也。上曰,田與畓,幾何耶?壽興曰,只有畓而無田,故豆太最貴耳。上曰,北伯旣已瓜滿,新監司,當差出,而此則生手賑救之政,似難擔當,且無病者,乃可巡北耳。金萬基曰,本廳所儲,匱竭無餘,一年甚於一年,將來難可推移變通,何以爲之乎?壽興曰,各邑稅米,或有已納者,或有未納者,減除之事,何以磨鍊耶?上曰,凡國事,類如是,未納者,若減給,則已納之民,獨不冤乎,元數,幾何耶?壽興曰,時未算計,當與戶判,詳議更稟耳。上曰,此民推刷,以年凶,限今年八月停止矣。不可一向停止,來九月爲始,依例督刷,何如?上曰,依爲之。壽興曰,敬差官,當發送,而依上年例,字號出給,則一字五結打量之除,淹過一二日,若依舊,則字號,不必出給,何以爲之?上曰,不必出給字號,依舊例爲之。斗寅曰,梓宮陪進時,前例都承旨進去,而都承旨有故,則有他承旨進去之規矣,何以爲之?上曰,此則自政院何承旨進去,爲啓,則可以發落矣。萬基曰,金是聲,以年老病喘之人,欲歸故土調病,言于臣曹,使之入啓矣。臣意,則以爲渠以同知,當呈辭受由下去,非臣之所敢擅便,故使之呈辭矣。呈辭于政院,則以違格還出給,故徑先下去,虛帶職名,何以爲之?李浣曰,金是聲,決不可上來,再中風疾,故下去矣。上曰,同知職,還收,可也。壽興曰,前日使閔震益,兵曹付祿,而自以年老病重,不得供職之故,不爲受去,不但其意可尙,震益曾有功勞於南漢,軍職之祿,特命題給,則似好矣。上曰,特爲題給,可也。壽興曰,江都火器鑄成之役,申起立,監董,而江華留守軍官金得完,亦爲眼同看役矣。今者得完,除授訓戎僉使,大役垂成,不可付諸生手,金得完訓戎僉使,姑爲改差,何如?上曰,依爲之。壽興曰,綾豐君具仁墍,以勳舊之臣,病重垂死云,而其獨子具鎰,方在京畿水營任所,不得來見,其情,甚可矜惻矣。往在戊辰年間,故李粹光,以病重陳疏,其子故相臣聖求,爲全羅監司矣,自上使之不待交代,速爲上來看護,爲敎,具鎰,亦爲上來相見,何如?上曰,水使具鎰,改差。其代,當日內卽爲差出,而使之不待交代,急速來見其父病,可也。壽興曰,臣頃往驪州時,其處儒生武夫,皆曰新陵遷卜之後,當爲慶科,各習技藝矣。判府事宋時烈上來時,所見亦然,故時烈,則以爲設科宜當云矣。且英陵卜用之後,亦有慶科矣。上曰,果有是耶?斗寅曰,登科錄,在弘文館,使之考出,何如?上曰,考出,可矣。李浣曰,遷陵時,當調用本廳牙兵二千五百餘名,而驪州·利川·廣州·楊根·楊州五邑,應役山陵者,不計軍兵,盡爲調用,故其餘他各邑所在者,計之,則僅二千餘名,而旗隊摠·火兵·卜直,將官帶率計除,則其數不滿二千,若使之必滿二千五百名,則忠淸道軍,調用,何如?上曰,一井旣除,則元數二百十八名,已減矣。若與摠戎廳相議後,亦不滿數,則忠淸道軍兵調用,可也。李浣曰,鐵原營所屬各邑軍兵,無鳥銃,故各邑,報于本廳,鳥銃三百餘柄,曾已受出矣。今者新換龍仁·陽智軍五百名,本以摠戎廳旗手·吹手,素無器械,鐵原營各官所受鳥銃,似當還推,分給此軍,而其在事體,恐未妥當,軍器寺所存鳥銃八百七十餘柄云,其中五百柄,移給,何如?上曰,五百柄移給,可也。李浣曰,本廳牙兵,前後所募,六十名,而無鳥銃弓矢者,幾至四千名,臣曾忝訓局時,別造鳥銃,三千餘柄,而自前軍兵之還納都監者,亦至千餘柄,合而計之,則時存四千餘柄,願得千餘柄,分給牙兵矣。上曰,七百柄移給,可也。李浣曰,守禦廳中軍,無可合之人,時未差出,將官亦乏,見存只有一人,前慶源府使曺無敵,時方譴謫在南中,臣意以爲,曺無敵,無可罪之事,監司査覈時,旣已伸雪,禁府,以國穀擅移,罪之云,當初北道救荒之時,移轉他道穀,而海運者,則分給海邊民人,本倉穀,則分給邑下民人等,而以不稟監司,爲罪案,臣意不然矣。雖難全釋,移配南漢,則欲使之看檢城事,似好矣。上問于右相曰,卿意以爲,如何?壽興曰,臣未見文案,果如李浣之所陳達,則似無罪矣。萬基曰,有罪無罪間,旣已譴謫,則不可全釋,移配山城,未爲不可。任相元曰,以罪定配之後,使之兼察任事,事涉苟簡矣。上曰,渠之元情中,發明甚分明,若似無罪矣。壽興曰,若欲全釋,則文案更爲取考後,分付,何如?上曰,依爲之耳。上曰,遷陵時哭從諸例,一如初喪時耶?壽興曰,知禮大臣來在,當問啓矣。又曰,禮曹草記,尙未下,自上有所思而然耶?上曰,己亥初喪收議時,完南府院君,頗有持難之意矣。壽興曰,此則杖節次也,臣與宋相相議耳。上曰,大明會典,使弘文館,考出以納,可也,而三月之制,更無撓改之事矣。壽興曰,三月之制,已爲分付云矣。以上燼餘
全羅右水使書目,本營虞候盧瑀,身病罷黜事。
平安監〈司〉書目,臺論方張,不敢仍巡,當日還營緣由事。
傳曰,前府使兪㻛,敍用,前參議李端夏,職牒還給,前府使金瑜,今春夏等褒貶,居中勿論,前僉使崔鳴後,護軍朴長源居下,竝勿論事,下吏·兵批。
引見時,禁府大小公事,雖無判義禁,令次官擧行事,榻前定奪。以上朝報
上在慶德宮。停常參·經筵。
下直,咸鏡都事吳始復,尙州牧使丁昌燾,順安縣令宋錫福,康津縣令金益華,茂朱縣監金必振,興陽縣監尹震望,靑嚴察訪鄭治,銀溪察訪李益華。
藥房都提調金壽興,提調張善瀓,右承旨鄭錀啓曰,昨日引接臣僚,酬酢移時,伏未審夜來,聖體調攝,若何?臣壽興,昨於榻前,伏承下敎,近日有頭疼之候,今日欲爲受灸矣,受灸時刻,定以巳正宜當。臣等不勝憂慮,敢來問安。答曰,知道。
吳斗寅,以都摠府言啓曰,今日入直軍士,中日習射,請出標信。傳曰,知道。
又啓曰,大司憲閔鼎重,執義尹拯,掌令朴世采,持平李藼在外,掌令成虎徵,持平趙昌期,未肅拜,疏批未下,今日以監察茶時之意,敢啓。傳曰,知道。
巳時,太白見於未地。
大殿受灸後,藥房·政院·玉堂問安。答曰,知道。二品以上單子問安。答曰,知道。
鄭錀啓曰,新陵開金井時,都承旨當爲進去,而都承旨鄭榏,方在被論中,何承旨進去乎?敢稟。傳曰,左副承旨進去。又啓曰,左副承旨沈梓,山陵進去事命下,而時未出謝,卽爲牌招肅拜,以爲進去之地,何如?傳曰,允。
傳于安鎭曰,史官一員待命,騎馬三匹立之。
安縝啓曰,史官一員待命事,命下矣。史官未備,宣傳官代送之意,敢啓。傳曰,知道。
鄭錀,以長生殿郞廳,以提調意啓曰,以本殿外梓宮二十二日結裹事草記,傳曰,知道,二十二日結裹,無傷漆之患耶事,傳敎矣。自八月以後,或有間一日着漆之時矣,着漆奉審,則漆色固無欠,今日早朝畢役。二十二日結裹,必無傷漆之患,而聖敎如此,以卄二日,差晩結裹,何如?傳曰,今日結裹,可也。
又以侍講院言啓曰,新除授輔德李東溟,時在慶尙道善山地,兼弼善朴世堂,時在京畿楊州地,書筵入番事緊,請斯速乘馹上來事,下諭。傳曰,允。
金禹錫,以漢城府言啓曰,本府判官黃震耉,方在被論之中,判官,以轝士軍該掌之官,當此轝士軍抄出之時,不可無該掌,亦不可等待其結末。姑爲改差,其代,速爲差出察任,何如?傳曰,允。
鄭錀啓曰,假注書李喜龍,卒得毒痢,症勢極重,決無察任之路。今姑改差,他假注書差出察任,何如?傳曰,允。
假注書申㶅。
鄭錀,以遷陵都監言啓曰,表石篆文草本,福昌君楨,朗善君俁,兵曹判書金萬基,戶曹參議呂聖齊所書四張,爲先封進,工曹判書李正英所書,則待其上來,追後入啓之意,敢啓。傳曰,知道。
安縝,以禮曹言啓曰,各陵抽栍摘奸,當爲發送,而當此多事之時,驛路廚傳之弊,不可不慮。今朔則姑勿擧行之意,敢啓。傳曰,知道。
又以遷陵都監言啓曰,判府事宋時烈所寫誌文二行,依榻前下敎,北漆封進之意,敢啓。傳曰,知道。
夜五更,流星,出王良星下,入東方天際,狀如鉢,尾長五六尺許,色赤光照地。
巳時,上御思賢閤,受灸時,都提調金壽興,提調張善瀓,右承旨鄭錀,假注書李宏,記注官權脩·宋最,醫官李東馨·白光玹·權愉·金尙誠·李後聃·李應斗入侍。金壽興曰,風池穴,欲連爲受灸耶?上曰,風池穴受灸後,則膏肓,亦欲受灸耳。壽興曰,點穴甚難云矣,且玉體與常人異焉,受灸處,甚易成瘡,陵行不遠,旣毁之後,恐或狼狽矣。上曰,來初旬間,似當畢灸耳。醫官曰,旣已始作,則當灸四十餘壯,似不及於其前矣。壽興曰,中脘·膻中,爲先受灸,未知何如。上曰,予冬間有失音之症,必欲灸膏肓耳。壽興曰,以山陵事,小臣今日當出去,金井穴,則當與士大夫·地官詳議焉,而閔維重,則都監有所事,明日當出去耳。且聞新堂上權大運,方在富平地云,使之速來察任,何如?上曰,自其處,直往山陵,使之及於開金井日,可也。上,示大明會典于入侍諸臣,仍論服制後。壽興曰,四方石色黃,磨後尤黃,故郞廳輩,求得他石,則石品雖好,然淡黃色,猶在一邊云矣。上曰,昨日宋判府事所書大字,還出給矣,尙未改書云耶?壽興曰,改書之意,臣躬往言及,則小字甚急,當書小字後,改書大字云矣。上曰,欲臨石書之耶?壽興曰,北漆云矣。上曰,篆文入於揀擇中者,皆已書送耶?壽興曰,福昌君·金萬基,則果已書送,而朗善君,尙未書送矣。上曰,此廢書之故耶?壽興曰,恐或傷名,如此苦澁矣,然精則無過於福昌君,而畫甚細矣。上曰,改漆則大矣,此無妨矣。上仍命點穴,諸醫官曰,曾前點穴處,尙不變矣。上曰,肥瘠與前有異,則穴亦似隨而變,而今何不移耶?醫官曰,肥則隨而肥,瘠則隨而瘠,故不變矣。上曰,前給牛筋,可用於大杠耶?壽興曰,可用矣。上曰,旣已年久,未知如何。上曰,雖久無所傷矣。上曰,當初,則欲用何處牛筋耶?壽興曰,軍器寺有之,故欲用之矣。上曰,長杠木,幾寸削下,而以筋代之耶?壽興曰,長杠木五寸削下,而以筋二百餘斤,被之耳。壽興曰,誌文刊出餘件,以爲御覽之資,何如?上曰,恐或濫雜矣。善瀓曰,豈有如是之理耶?上曰,誌文,己亥年,則宋浚吉書之,此則本來素長,所書無欠矣,誌石大小,則與前何如耶?善瀓曰,比前石,則大矣。上曰,小字所書,卽卽付刻耶?壽興曰,日子甚迫,畢刻似難,故書一字,則卽爲付而刻之,書一行,則亦卽付而刻之。蓋刻手十餘名,而善手不過五人耳,其餘,不過日刻六七字,慮有窘迫之患耳。壽興曰,咸鏡監司事,何以爲之?上曰,昨日出言端,而未能詳議,故其望筒,姑不下耳。北關失稔,比前尤甚,明春賑救,不可不豫爲料理,而交遞之際,恐或遲滯,限以來麥秋仍任,其代,二三月間差出,可也。且李敏敍,則予素知其有病,金益炅,則近有病故云,未知何以爲之。壽興曰,自堂上升資嘉善,亦似重難,而其品,無可合之人,故以其數人備望矣。又曰,近來宰列乏人,閔鼎重,則來在近地,自當入來,而疏批尙未下,故不得來肅耳。上曰,以廉退之士言之,則未知其進退之何如也。至於鼎重,則毋得罪於國家,而晏然不來,蓋國家,旣定遷陵,則雖在外之臣,亦當共爲奔走,故宋判府事,亦已入來,而鼎重,則不來,予以事體情理,丁寧言及,而終不肯來,是何事耶?壽興曰,此則實病也,渠非山林之士,何敢不來?病勢誠然矣。善瀓曰,先廟朝,則羅卒無定數矣,今則不過七十名,故立番之時,以雇立代之,而戶曹日給三升米,其些少可知。且擧動宿衛所入,將無數矣。今若單戶無率丁者,又以轝士軍抄出,則似難成樣,何以爲之?壽興曰,旣已捧承傳,不可變易,而今得四百餘名軍,如此之事,則柳赫然欲變通云矣。語畢,提調以下,退伏楹外。上受灸,左右風池穴各十一壯後,罷黜。以上燼餘
上在慶德宮。停常參·經筵。
下直,京畿水使李益亨,理山郡守兪櫶,萬頃縣令李舜元,伊川縣監任奎。
藥房提調張善瀓,右承旨鄭錀啓曰,伏未審夜間,聖體調攝,若何?受灸之後,頭疼之候,益有差減之效乎?受灸時刻,依前定以巳正宜當。臣等不任憂慮,敢來問安。答曰,知道。
大殿,政院·玉堂問安。答曰,知道。
巳時,太白見於未地。
大殿受灸後,藥房·政院·玉堂·二品以上單子問安。答曰,知道。
安縝啓曰,校理任相元,在直所,卒患疝症,陳疏到院,而還出給矣。卽聞不待替直,輕先出去云,事甚不當。請校理任相元,推考。傳曰,允。
金禹錫啓曰,以咸鏡監司南九萬,慶源府有信里,分半割屬慶興府事,令該曹參酌施行事。傳曰,此公事,當初旣有廟堂回啓,則今亦當下于廟堂,而何以下該曹耶事,傳敎矣。從前自廟堂再次回啓,則此狀啓,亦當下廟堂,而第狀啓末端,有令該曹參酌施行之語。且事係地界,故多事中,似是未能察見本末,誤書判付之致。此公事粘目,則還給戶曹,更爲啓下廟堂之意,敢啓。傳曰,知道。
鄭錀,以司饔院官員,以提調意啓曰,忠淸道所封九月朔,大殿·中宮殿·世子宮,進上生鰒捧入時,看色則頗有鹽氣。封進官,難免不能致察之失,請推考。傳曰,允。
安縝,以刑曹言啓曰,本曹啓覆文案,前期修正,報議政府事,累度申飭而詳覆,一房所掌,慶尙監司啓聞,松川監官帖文印信僞造罪人韓應發文案,多般退托,不卽修正。申嚴催促,則當該書吏南之翼,卒然逃躱,始慮文案之閪失,窺伺囚禁之後,仍令遍搜於各房亂秩之中,而終不得現出。莫重啓覆文案,無端見失,此是曾所未有之事,不勝驚駭。南之翼,則自本曹當爲考律定罪,而郞廳,雖無文書,親自收藏之規,亦難免不能檢飭之責。當該佐郞安崟,從重推考。元啓本,則令本道謄書啓聞後,報議政府詳覆之意,敢啓。傳曰,依啓。當該郞廳,先罷後推。
鄭錀,以弘文館言啓曰,本館官員入直之外,無他行公之員,而校理任相元,素患疝症,腹病自數日內,觸冷卒發,痛勢甚苦,卽者不得已陳疏出去。新除授副應敎李選,副修撰金萬重,竝牌招肅拜,以爲推移替直之地,何如?傳曰,允。
吳斗寅啓曰,大司憲閔鼎重,執義尹拯,掌令朴世采,持平李藼,在外。掌令成虎徵,持平趙昌期,未肅拜,疏批未下。今日以監察茶時之意,敢啓。傳曰,知道。
夜一更,流星出羽林星上,入織女星下,狀如鉢,尾長五六尺,色白。
敎京畿水使李益亨書,王若曰,唯設藩。壯守險之形,得人爲急,以禦侮兼牧民之寄,其選尤難。肆庸擢卿,廼畀專閫。睠玆喬府,陡入洪濤。扼海道委輸之衝,仍統三道,連江都輔車之勢,遂屛上都。旣秩節度之尊,俾殿形便之缺。舟政則易蠱而難理,艦士則積困而少蘇。淸惠爲撫馭之方,勤敏爲繕緝之本。當推才而錫命,庶幾可堪,及開府而臨戎,鮮能知䘏。而委寄之必遴,蓋聲實之具孚。惟卿,技妙麗龜,器雄臥虎。入典禁旅,允王臣之爪牙,出守邊藩,亦利器之根節。玆歷試而有效,果銓擇之所歸。玆授卿以京畿水軍節度使兼三道統禦使·喬桐府使,卿其夙夜精心,終始毋怠。知水兵之不振,必加痌癏,察島民之無狀,務先安集。無非事者,尙克忱哉。於戱,惟精兵巨屛之權,固朝廷之愼授,至建纛分閫之寵,在武臣而尤榮。往殫爾能,圖副予遇。故玆敎示,想宜知悉。知製敎任相元製進
巳時,上御思賢閤,受灸時,提調張善瀓,右承旨鄭錀,假注書李宏,記注官權脩·宋最,醫官李東馨·白光玹·金尙誠·權愉·李後聃·李應斗入侍。上受灸,左右風池穴各五壯後,張善瀓進曰,日氣甚寒,受灸之後,聖候何如?都提調出往山陵,副提調有故,小臣獨來問安,誠爲未安矣。上曰,摠護使,下外梓宮後,入來耶?善瀓曰,初二三日間入來耳。善瀓又曰,議藥廳醫官,逐日入侍,而無隨從使喚者,一依鍼醫廳水工二名定給,何如?上曰,依爲之。鄭錀曰,沙誌石草圖書寫官,以徐文尙定之,而疏批未下,此乃臺官,有難牌招,何以爲之?上曰,草圖,元不書之耶?錀曰,尹深,旣已書五張云,而徐文尙,則全不書之云耳。上曰,然則以前日所定尹深,書之,可也。錀又曰,兼春秋甚乏,禮曹兼春秋吳得天改差,其代,以無故人差出,何如?上曰,今日內,口傳差出,可也。遂退出。以上燼餘
平安監司書目,義州·安州·熙川·龜城,今月初十日以後,連夜霜降,定州·嘉山·安州·龜城,今月十五日雹災孔慘,各穀損傷者,參半。碧潼郡,今月初十日下雪,非時冷雨,通道內一向頻數,大小江川,今方漲溢,民事之可慮,愈往愈甚事。
禁府,李行政拿囚。啓。
吏曹口傳政事,兼春秋李孝源。以上朝報
上在慶德宮。停常參·經筵。
下直,寧遠郡守洪夏明。
藥房提調張善瀓,右承旨鄭錀啓曰,連日霜落,時候凄凜,伏未審夜來,聖體調攝,若何?受灸之後,抑有其效乎?受灸正時,依前定以巳正,臣等區區憂慮之至,敢來問安。答曰,知道。今日受灸,停止,可也。
大殿,政院·玉堂問安。答曰,知道。
自巳時至未時,日暈。
吳斗寅啓曰,近日憲府之官,無行公之員,以監察代行茶時,事甚未安。掌令成虎徵疏批已下之後,繼呈辭單,無意出謝,卽爲牌招察任,何如?傳曰,允。
金禹錫啓曰,假注書申㶅,時無職名,付軍職冠帶常仕,何如?傳曰,允。
鄭錀,以遷陵都監言啓曰,工曹判書李正英所書表石篆文,郞廳柳以泰,卽刻齎來,故封進之意,敢啓。傳曰,知道。
吳斗寅,以兵曹言啓曰,下番精抄軍兵賞格試才,來二十七日,設行於訓鍊院,闕內入直將官軍兵等,除標信出送,而闕內,則依例以砲手替把之意,敢啓。傳曰,知道。
吳斗寅,以兵曹言啓曰,新陵所用莎草,自慕華館,輸還龍山船所時,到防軍定送事,自都監移文本曹矣。來九月,當上番騎兵,除旅帥老殘納布及闕點者外,實役軍六百六十八名,今月二十七日定送役處之意,敢啓。傳曰,知道。
吳斗寅啓曰,掌令成虎徵,牌招不進矣。傳曰,知道。
吳斗寅啓曰,大司憲閔鼎重,持平趙昌期等,未肅拜,疏批未下。執義尹拯,掌令朴世采,持平李藼,在外。掌令成虎徵,未肅拜呈辭。今日以監察茶時之意,敢啓。傳曰,知道。以上燼餘
上在慶德宮。停常參·經筵。
藥房提調張善瀓,右承旨鄭錀啓曰,伏未審夜間,聖體調攝,若何?受灸處刺痛之候,比昨加減,何如?臣等不任憂慮之至,敢來問安。答曰,知道。今日受灸爲之。
大殿,政院·玉堂問安。答曰,知道。
大殿受灸後,藥房·政院·玉堂·二品以上單子問安。答曰,知道。
吳斗寅,以都摠府言啓曰,今日入直軍士,中日習射,請出標信。傳曰,知道。
安縝,以司僕寺官員,以提調意啓曰,今此遷陵時,轝士軍,以京畿各司諸員等調用事,自兵曹啓下分付矣。本司諸員,則與他役不同,遷陵時及擧動時,自本寺沒數調用,更無餘數,勢難疊行,轝士之役,令該曹減下,何如?傳曰,允。
吳斗寅啓曰,行護軍權大運,山陵都監堂上差下,趁開金井,直詣陵所事,纔已下諭矣。卽者來在城外,以曾被臺參事,陳疏待罪。原疏,則捧入,而情勢雖或難安,開金井之日,未及進參,事甚不當。請山陵都監堂上權大運,推考。傳曰,允。
安縝,以尙衣院官員,以提調意啓曰,本院,主掌御供之任,職思其居,常恐御供之或有未盡,而近年以來,連値歲荒,貿易織造,每歲停減。冬溫夏凊,隨節備衣,在凡人所不能廢。況至尊所御龍袍,垂物諸具,累歲忘置,其在所掌,分義極爲惶悶。御用各種,抄其最緊者,今年使行,依前貿得於北京,卽今本院,白絲無一斤餘儲,委屬寒心。仄聞管餉,多有所儲云,爲先二百斤,依前取來鍊織缺以爲明歲之用,何如?傳曰,允。
掌令成虎徵啓曰,臣之情勢,決難復玷臺閣,陳章乞免,聖批不許,臣誠惶感,不知所出。況臣素患胸痛,比因感冒而重發,晝夜叫苦,無望起身,冒呈辭單,冀蒙恩遞,而見阻喉司,冞增悶蹙,不意昨者,召牌遽降,分義所在,非不知竭蹶趨命,而顧臣廉隅,有不敢晏然就列。且臣病狀,亦無自力之勢,欲起還仆,終未祗赴,違傲之罪,萬殞猶輕,而竢病少間,今始來避,逋慢之誅,益無所逃,決不可一刻仍冒。請命遞斥臣職。答曰,勿辭。
吳斗寅啓曰,掌令成虎徵,再啓煩瀆,退待物論矣。傳曰,知道。
副應敎李選,副修撰金萬重,李濡等箚曰,伏以掌令成虎徵,引嫌而退。措辭見上無論情勢病勢,旣未赴召,在例當遞。請掌令成虎徵遞差。取進止。答曰,依啓。
行副護軍權大運上疏。大槪,曾忝度支,臺斥孔慘,凶禍餘喘,罪累甚重,退伏鄕閭,無意世路。今月卄四日夜,伏承聖旨,以臣差山陵都監,使之直詣陵所,卄五日早朝封疏,送于富平官,轉送監營以爲上聞之地矣。卄六日日沒後,府吏還言,上疏呈於監營,則監司以外,梓宮陪進出去,都事不爲狀聞,故還爲持來云。臣情勢迫隘,而陳章不達,身忝都監堂上,而開金井之日,又不得隨參,臣罪至此,益無所逃,冒夜作行,來伏城外,惶恐待罪云云。答曰,省疏具悉卿懇。往事何用爲嫌?卿其安心勿辭,往敦匠事。
午時,上御思賢閤,受灸時,提調張善瀓,右承旨鄭錀,假注書李宏,記注官宋㝡,記事官李孝源,醫官李東馨·白光玹·金尙誠·權愉·李後聃·李應斗入侍。張善瀓進曰,昨日受灸處,有作痛之候,爲敎矣,夜來,何如?膻中穴,欲爲受灸乎?此則異於膏肓,不必多灸。上曰,當灸二七壯耳。張善瀓曰,遷陵時及擧動時,司僕諸員,將多數調發矣。此意,右議政金壽興,曾已啓達,而時無發落矣,敢此仰稟。語畢,提調以下,皆退伏楹外。上受灸膻中穴十三壯後,退出。以上燼餘
下直,北評事朴泰尙。以上朝報
上在慶德宮。停常參·經筵。
有政。
藥房提調張善瀓,右承旨鄭錀啓曰,伏未審,聖體調攝,若何?屢日受灸,果有其效,而得無有煩熱之候乎?受灸時刻,依前定以巳正,臣等憂慮未弛,敢來問安。答曰,知道。
大殿,政院·玉堂問安。答曰,知道。
下直,昌洲僉使朴世柱。
大殿受灸後,藥房·政院·玉堂·二品以上問安。答曰,知道。
傳于吳斗寅曰,今下弓矢,昌洲僉使朴世柱處,給送。
吏批,判書洪處亮,疏批未下,參判姜栢年進,參議金益炅病,右承旨鄭錀進。
兵批,判書金萬基,都監出仕,參判金宇亨病,參議未差,參知鄭晳進。
吏批啓曰,新除授端川郡守南天漢呈狀內,今年六十七歲,依法例改差云。年過六十五歲者,勿外敍,載在法典,端川郡守南天漢改差,何如?傳曰,允。
又啓曰,新除授大同察訪南垕呈狀內,老母,在慶尙道咸昌地,慘遭子喪,疾病連綿,矣身上來之後,症勢萬分危篤,方在死生之境,專人追報,情理罔極,勢難赴任,自本曹斯速處置云。南垕母病,如是危篤,決難催督赴任,西路馬官之任,亦不可循例改差。大同察訪南垕,罷黜,何如?傳曰,遞差,可也。
以權大運爲刑曹判書,柳㝚爲掌令,李奎齡爲兵曹參議,李希楙爲奉常主簿,洪爲直講,金聲久爲刑曹佐郞,李興稷爲漢城判官,尹深爲應敎,尹趾善爲校理,李萬程爲平市奉事,元格爲端川郡守,朴世堂爲司諫,朴守□爲兼養賢庫奉事,金璁爲直講,朴千榮爲典籍,鄭晳爲兵曹參議,李奎齡爲參知。
兵批,以成虎徵爲副護軍,柳㝚爲副司猛,申㶅爲副司勇,申應華·李益興爲司果。
安縝,以戶曹言啓曰,瀋陽年例入送生梨一千箇,栢子二十斗,淸蜜十斗,則自兩西備納以待,而銀杏十斗,則分定於京畿,已爲來納。自本曹今將封裹,下送于平安監司處,以爲依前例定差使員,領送之地,自此至平安道,領去禁軍,令該曹定送,何如?傳曰,允。
司諫崔後尙啓曰,臣本駑下,無足比數,濫辱鴻私,絲毫蔑效,居恒愧懼,若無所容,不料新命,又出夢寐之外,環顧殞越,決無承當之理。且頃忝玉堂也,以情勢病勢,再違召命,推緘在身,時未勘律,人器不稱,姑舍不論,何敢一刻晏然?請命遞斥臣職。答曰,勿辭。
吳斗寅啓曰,司諫崔後尙,再啓煩瀆,退待物論矣。傳曰,知道。
副應敎李選,副修撰李濡等箚曰,伏以司諫崔後尙,引嫌而退。措辭同上自嫌之辭,不必多辨,旣有推緘,決難在職,請司諫崔後尙,遞差。取進止。答曰,依啓。
巳時,上御思賢閤,受灸時,提調張善瀓,右承旨鄭錀,假注書李宏,記注官宋㝡,記事官李孝源,醫官李東馨·白光玹,金尙誠·權愉·李後聃·李應斗,入侍。張善瀓進曰,受灸後聖體,何如?上曰,別無大段症情矣。善瀓又曰,昨日兵曹判書金萬基,來見小臣于藥房,仍言曰,有陳達事,而請對,則似涉重難,故使小臣因受灸入侍啓達,而其言內,誌文所書者,卽爲付刻,如有畫不正處,則事甚不可,爲先以四五字試刻之後,因滅其書本之意,自政院分付,可也云耳。上曰,依爲之。上曰,誌文,書幾許耶?善瀓曰,今日當畢書,而宋時烈,則方欲往于西山渠之山所,自其處仍往舊陵云矣。上曰,其能及期刻之云耶?善瀓曰,庶可及期云矣。語畢,提調以下,退伏楹外。上受灸,膻中穴十一壯後,罷黜。以上燼餘
上在慶德宮。停常參·經筵。
下直,成川府使金壽增,魚川察訪郭世翼。
藥房提調張善瀓,左承旨金禹錫啓曰,秋日凄陰,伏未審夜來,聖體調攝,若何?今日受灸時刻,依前定以巳正,臣等不任區區憂慮,敢來問安。答曰,知道。
大殿受灸後,藥房·政院·玉堂問安。二品以上·六曹單子問安。答曰,知道。
傳曰,史官一員待命,騎馬三匹立之。
安縝,以禮曹言啓曰,曹啓辭,遷陵時緦服,葬後旣虞而除,以白衣終三月而除事,磨鍊啓下,而謄錄末端,有因大臣啓辭,各殿緦服白衣,自開陵望哭日,至虞祭後除之之文,而遺漏不得擧論以啓,不勝惶恐。得見本曹文書,則庚午年遷陵時,因政院啓辭,議大臣,而自上以依已行前例爲敎,故其時緦服白衣,虞祭後竝除矣。今此除服一節,亦當依庚午年例擧行,故元啓中付標以入,而庚午年議大臣文書,謄書竝入,以備睿覽矣,敢啓。傳曰,已有前例,似當依此擧行,而事貴詳愼,令禮官更議于宋判府事以啓事,傳敎矣。議于行判中樞府事宋時烈,則以爲嘗記庚午年遷陵除服後,臣師文元公金長生,以不從儀禮,及朱子說爲疑,以書質于文忠公張維,則文忠公答書,以爲廷議不可,以至於此。然旣有子思之說,則今日所行,亦不爲無據矣。以此觀之,則儒先之論,可見,而文忠公,其所左右之微意,亦可知矣。臣旣有所受之說,則更無他議,又念今日啓欑宮,以至下玄宮,至六七日間,則旋着旋除,恐非臣子致隆於君父之道也。此在聖上財處於盡善盡美之中者,不必更拘於前例之如何也。仍竊伏念,己亥年初喪日,臣與故參贊臣宋浚吉,獻議,請循儀禮,及朱子說,以冠絰衰裳成服,而別製視事服,以仕進爲當云,則聖上不以爲不可,下其議於廷臣,其時外議,以爲古禮及朱子說,當行於今日矣。旋以庭議不一,而竟循前例,識者至今恨之。今因緬禮,儻依禮文,以細布熟麻,製緦麻服,以陪廞衛及祭祀,而別以素團領·烏紗帽·烏角帶,視事,則似合於爲君父致哀之義,而亦爲因復古禮之漸矣。大槪,國家典禮,必須情文相稱,然後無憾於人心矣。臣之妄見,恐不必允合於庭議,而旣有所懷,故敢此冒達,伏惟上裁。行判中樞府事宋時烈獻議如此,上裁,何如?傳曰,終三月之制,依議施行。以下缺
巳時,上御思賢閤,受灸時,提調張善瀓,左承旨金禹錫,假注書李宏,記注官宋最,記事官李孝源,醫官李東馨·白光玹·金尙誠·權愉入侍。以上燼餘
弘文館啓曰,新除授校理尹趾善,時在京畿安山地,經筵入番事緊,請斯速乘馹上來事,下諭。傳曰,允。
答領中樞府事鄭太和箚曰,省箚具悉卿懇。卿之疾患,雖或未蘇,從容調理,庶可見效,何用固辭乃爾,卿其安心,更勿固辭。仍傳曰,遣史官傳諭。
京畿監司書目,高陽呈,以持平李藼,辭職上疏上送事。
山陵都監堂上金萬基,舊陵丁字閣添補處,始役後,入來。
觀象監,夜四更,流星出北斗星下,入坤方天際,狀如鉢,尾長五六尺許,色赤。五更,流星出壁星下,入艮方天際,狀如甁,尾長五六尺許,色赤光照地。啓。以上朝報
戶曹啓曰,瀋陽年例入送,生梨一千介,栢子二十斗,淸蜜十斗,則自兩西措備以待,而銀杏十斗,則分定於京畿,已爲來納。自本曹今將封裹,下送平安監司處,以爲依例定差使員,領送之地。自此至平安道,領去禁軍,令該曹定送,何如?傳曰,允。備局謄錄此條疊錄郞廳鄭彦郁書。郞廳白鴻擧校正。
上在慶德宮。停常參·經筵。
初昏,流星出南方淡雲中,入西方天際,狀如鉢,尾長五六尺許,色白。
下直,釜山僉使閔暹。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?膻中受灸之後,抑有其效否乎?臣等憂慮未弛,敢來問安。答曰,知道。症候已言于醫官矣。
戶曹啓曰,卽接廣興倉所報,則來九月朔頒料時,大臣祿牌受來次,倉官進去于領中樞府事鄭太和家,則以身病未肅拜,祿牌不爲出給云,依例令倉官輸送之意,敢啓。傳曰,知道。
禁府定配罪人曺無敵,前啓目還入,以罷職放送,改判下。
長生殿堂上李殷相,京畿監司李弘淵外,梓宮陪行後,入來。以上朝報
都摠府啓曰,今日入直軍士,中日習射,請出標信。傳曰,知道。都摠府謄錄
上在慶德宮。停常參·經筵。
二更,流星出參星下,入艮方天際,狀如甁,尾長七八尺許,色赤,光照地。
大司諫李嵇上疏。大槪,新授職名,決難承當,乞賜遞改,以重名器,以安愚分事。答曰,省疏具悉。爾其勿辭,從速察職。
修撰李寅煥,副修撰徐文尙等上疏。大槪,臣等,伏見昨日本館箚批,有諫官特遞之命,臣等處置乖當之失,著矣。不可晏然於言議之地,請命亟罷臣等之職。答曰,省疏具悉。爾等勿辭察職。
修撰洪萬鍾上疏。大槪,臣旣有處置乖當之失,又自數日前,重得毒瘧,症勢尤劇,無望供職。懇乞亟賜鐫免,以便公私,仍治臣罪。答曰,省疏具悉。爾其勿辭察職。
持平李藼辭職上疏。答曰,省疏具悉。爾其勿辭,從速上來察職。
下直,醴泉郡守崔鎭南。
大殿,政院·玉堂問安。答曰,知道。
藥房啓曰,伏未審夜間,聖體調攝,若何?今日中脘受灸事,已爲定奪矣。時刻,定以巳正宜當,臣等不任憂慮,敢來問安。答曰,知道。
左副承旨沈梓,典籍愼景尹,司正南宮楀,開金井後入來。
全羅監司書目,本道農事,田畓各穀,種種損傷,八月卄三四日嚴霜連降,木麥及畓穀之過時移秧者,豆太之最晩結實者,沒數萎折,更無可望。前頭民事,極爲渴悶事。
忠淸監司書目,新除授舒川郡守宋奎濂,考出前例,除朝辭赴任何如事,及道內各邑,霜災慘酷,加給霜災一款,令該曹處置事。
掌令柳㝚啓曰,以臣庸陋,屢玷言地,跋前疐後,動輒得咎,頃忝本職,略論政官之失,而大臣登對,斥以太過,至如同僚處置,曲爲政官之地,拈出言外之旨,有同彈駁之章,臣之狼狽蹤跡,決不可復辱臺席也,明矣。且臣伏見吏曹判書洪處亮疏本,以駭機一發,衆謫叢身等說,顯加詆斥,臣不勝駭然之至。夫所謂駭機者,陰巧小人,欲害君子,藏蹤匿影,伺隙闖發之謂也。臣之所論,果有彷彿於此者乎?推考薄罰,自是官師相規之道,而尙且憾恨,公肆詆辱,其與古人之求其勤攻闕失者,一何相左也。公私之分間不容髮,一毫非公,便歸於私,今番大政之不能一出於公,非但衆口之噂,處亮,亦應自知,而不思反求之道,乃怒臺閣之議己耶。論一細事,衆斥旁午,此無非如臣疲劣,忝叨匪據之致,墜失風稜,實自臣始,臣何敢一刻仍冒?請命遞斥臣職。答曰,勿辭。退待物論。
大殿受灸後,藥房·政院·玉堂,二品以上·六曹問安。答曰,知道。
正言姜時儆啓曰,請張應一,亟命遠竄。措辭見上許炡事,臣在南中,亦嘗稔聞而慨然者也。平安監司吳始壽,曾爲全羅監司時,曲護弑主之賊,終致逃失之狀,人所共憤。今此請罪,亦已晩矣。蓋弑主之賊,三月得捕,已爲取服,則延拖九朔,非私而何?都名立起訟,在於同年十一月,則此後驗獄,猶有可諉,而其前趁不處斷,有若等待者然,是何意歟?叛奴中放良者斜出文記,雖有僞印見捉之事,許良後斜出時,用奸與否,非本主所知,以此勒稱一罪,尤非平心之道,事之曲直,姑舍勿論,臺啓方張之日,托以出巡還營,乃敢偃然馳啓,而揷入自明之辭,有同含汙,其輕朝廷蔑公議,莫此爲甚,不可任其驕恣,以啓日後之弊。請平安監司吳始壽,罷職不敍。請都承旨鄭榏,遞差。請判義禁趙珩,遞差。請前漢城判官黃震耉,削去仕版。請前刑曹判書閔熙,罷職不敍。措辭竝見上
新除授司諫朴世堂,時在京畿楊州地,獻納尹搢,時在忠淸道尼山地。執義尹拯,時在忠淸道尼山地,掌令朴世采,時在黃海白川地,持平李藼,時在京畿高陽地,請斯速乘馹上來事,下諭。答曰,不允。下諭事。依啓。
左副承旨沈梓上疏。大槪,冒陳情勢病勢,冀蒙恩遞事。入啓。答曰,省疏具悉。疏辭,當令都監稟處,爾其勿辭,從速察職。朝報
上在慶德宮。停常參·經筵。
夜五更,有霧氣·電光。
領中樞府事鄭太和箚子,更申前懇,乞遞兼帶諸任事。入啓。
嬪宮誕日,大殿·嬪宮,政院·玉堂問安。答曰,知道。
藥房啓曰,伏未審夜來,玉體調攝,若何?受灸已多日矣,得無有煩熱之候乎?受灸時刻,仍前定以巳正,臣等區區憂慮,敢來問安。答曰,知道。
咸鏡監司書目,道內各邑,七月晦間以後,霜寒猝緊,至有下雪之處,節晩付種,未成之穀,盡爲枯落。通道內農事,遠不及上年,民事悶慮事。
大司諫李嵇啓曰,臣猥將職名之不似,敢陳瀝血之章,微誠淺薄,未能上格,伏承聖批,諭以從速察職,臣誠惶蹙,益靡所容,顧臣所忝,是何地望?念臣才識,有何分寸,而乃敢不自量度,視爲當然,揚揚入臺,重辱名器也哉。遜避宜分,尸素無義,雖被違慢之誅責,決難冒沒而承當。且臣頃者,佐貳春官,强半一歲,而遇事昏憒,隨處茫然,新陵丁字閣營建時,應有抛樑之祝,而考諸謄錄,亦無現出處,故循例磨鍊,未免落漏,以此方在推勘之中,臣之從前不職,於此益著,尤何敢一刻仍冒於臺席乎?請命遞斥臣職。答曰,勿辭。退待物論。
大殿受灸後,藥房·政院·玉堂,二品以上·六曹問安。答曰,知道。
正言姜時儆啓曰,請張應一,亟命遠竄。請平安監司吳始壽,罷職不敍。請都承旨鄭榏遞差。請判義禁趙珩遞差。請前漢城判官黃震耉,削去仕版。請前刑判書閔熙,罷職不敍。措辭竝見上竝引嫌而退,糾刻政官之失,深得臺閣之體,大臣之斥以太過,實是意外。同僚之曲爲人地,責有所歸,怒其議己,公肆詆辱,不知羞恥,何足與較,推勘未畢,在例當遞。請掌令柳㝚出仕。大司諫李嵇遞差。答曰,不允。處置事,依啓。
領議政許積疏曰,伏以臣,明時之一僇人也,自暴之章,非一二,上而久荷優容,未蒙恩譴,一味兢惶,雖不敢頃刻自安,猶以作逋氓,不復與於世事,切自勁勁而歸來,十七八月之間,一飮啄嘯咏,莫非祝聖之日,意謂聖明在上,無幽不燭。累臣不容之勢,必已入於洞鑑之中,庶可偃息丘園,以畢殘齡,而乃者枚卜之命,遽加竢罪之臣,至以滓穢之名,復玷百僚之首,臣於病篤垂絶之際,承命震駭,症勢轉劇,唯願速就溘然之期,繼於日昨,史官馳臨,傳宣聖諭,卽臣前日待罪疏之批也。聖旨懇迫,天語愴切,有若家人父子,敍契濶而責義方者,臣奉讀以還,悲塞聲咽,不覺涕淚之交頤也。噫,前日臣之幸免憲章,時議之所常歎,不宜再誤之狀,國人之所共言者,豈料聖人千慮,復有此一失之擧也?只自恨冥頑之喘,至今不絶,以爲淸明之辱,重貽聖德之累,此實臣之罪也,他又何言?天地雖大,一身難容,藩觸歧窮,逃竄無路,不得不歷陳腔血,仰籲於仁覆之下。伏乞聖慈,少垂矜察,將臣本職及兼帶,亟賜鐫削,俾國事,免僨敗之憂,輿人無瞻聽之惑,不勝幸甚。嗚呼,臣雖頑蠢,亦有知覺,豈不知聖上生成曲全之澤?終始不息,十數年如一日,而臣今身名已辱,崦嵫漸迫,此生餘日,望已斷於報效矣。屬者國家不幸,公主繼殞,遠想聖情之慼悼,殆無以爲心,而亦末由一造起居之班,仰貢寬譬之喩,人理絶矣,臣節蔑矣,臣之情勢,寧不戚戚?至於聖考骨肉之恩,雖糜身粉節,猶不足少酬萬一,而昔當遺劍之日,旣未能以身蓐蟻,老而不死,今又灤水之朝,負慝之蹤跡,不得自齒於執役之末,欲以囚服,哭陪靈仗之後塵,以望掩隧之禮,而歸請鈇鉞之誅,耿耿一念,日夜在此,今乃遭此大狼狽,勢將竝與此計而莫之遂矣。或者孤臣,獲戾于天,使不得少伸犬馬區區至情也耶?念之至此,心肝摧裂,不知所云,臣無任瞻天望聖血泣祈懇之至。答曰,省疏具悉卿懇。已悉予意於前批矣,更何多誥。噫,日月荏苒,遷奉之期,只隔數旬,哀痛之懷,曷有極哉?況今受先王不世之遇,當此之時,因曩日不當嫌之嫌,必欲固辭於今日者,予未知其合義也。今雖欲固辭,予必無允許之理,然則其何忍引嫌堅臥,先陵改封之日,永遺無窮之痛耶?誠是情理之外,卿豈忍爲?宜體如渴之意,安心更勿固辭,從速上來,以副上下之望。仍傳曰,遣史官傳諭。以上朝報
上在慶德宮。停常參·經筵。
遷陵都監郞廳閔黯,宋判府事處,誌蓋大字改書次,楊州出去。
大殿,政院·玉堂問安。答曰,知道。
藥房啓曰,朝晝之間,寒暖異候,伏未審夜來,聖體調攝,若何?受灸時刻,定以巳正,臣等憂慮耿耿,敢來問安。答曰,知道。
吏批啓曰,臺諫有闕,政事,取稟。
假注書李宏出使,代李挺晩。
政院啓曰,假注書李挺晩,時無職名,付軍職冠帶常仕,何如?傳曰,允。
平安監司書目,江西等十五邑,染病,方痛,一百四十名,死亡,十五名事。
京畿監司書目,驪州呈,以刑曹判書權大運,辭職上疏上送事,及道內染病,方痛,二百二十三名,已差,四十四名,死亡,一名事。
院啓,請張應一,亟命遠竄。請平安監司吳始壽,罷職不敍。請都承旨鄭榏,遞差。請判義禁趙珩,遞差。請前漢城判官黃震耉,削去仕版。請前刑曹判書閔熙,罷職不敍。措辭竝見上答曰,不允。
傳曰,政事,明日爲之。
遷陵都監堂上金萬基,請對入侍。
大殿受灸後,藥房·政院·玉堂,二品以上·六曹問安。答曰,知道。
摠護使金壽興,禮曹參議申晸,新陵開金井後,入來。
傳曰,右議政肅拜後,引見。
卯時,有霧氣。夜一更,流星出北斗星上,入西方天際,狀如鉢,尾長七八尺許,色赤。夜三更,流星出大陵星下,入艮方天際,狀如鉢,尾長四五尺許,色赤。四五更,沈霧電光。
引見時,右議政金壽興曰,繕工監官員中,都監監造官二員,閑官換差事,蒙允之後,監造官,則旣付軍職,而其代,因吏曹判書之不得參政,尙未差出,合有變通之道矣。上曰,繕工監官員,換付軍職之代,明日政,令次官差出,可也。上曰,冬至使閔熙之事,何以處之耶?金壽興曰,閔熙之事,實爲難處,今若仍令入送,則朝家事體,亦甚未妥矣。上曰,冬至正使閔熙,改差,其代,明日政差出,可也。同副承旨安縝曰,兼春秋宋最,不卽入來,未及入侍,極爲非矣,請推考。上曰,推考,可也。上曰,己亥年國恤時,大王大妃殿,限初朞前用白衣,自初朞後,至再朞前,則用淺淡服以過矣。今此遷陵時,雖無緦服節目,亦當以淺淡服磨鍊,此意,令禮官講定,可也。朝報
都摠府啓曰,今日入直軍士,中日習射,請出標信。傳曰,知道。都摠府謄錄
宣惠廳啓曰,今此遷陵時,自啓舊陵,至下玄宮,朝夕上食,晝茶禮虞祭各項祭奠所用,生獐及魚産各種,京畿·原襄·忠淸三道,從所産磨鍊別單書入,而榻前定奪時,自上雖以無過四五種爲敎,四五種,甚爲略少,事體未安。故臣等相議,以十種磨鍊,別單啓下後,分排日子,及新舊陵中路處,知委三道,令各其邑,具膳狀,直爲封進於司饔院之意,敢啓。傳曰,知道。依付標施行。戶曹謄錄
引見時,右議政金壽興所啓,中路靈幄殿材木,曾有移給利川之命矣。臣於今番到利川見之,則府使洪柱彦,善爲料理,已造客舍。靈幄殿材木,輸運有弊,不欲受去,移給廣州,以爲山城官舍造成之用,而利川客舍,雖自本道,拮据營造,以其綿力,必有所不逮,自宣惠廳,參酌題給米石,使之補用,何如?上曰,依爲之。又所啓,新陵火巢定限內,人家二十戶,墳墓有主無主,竝六十三處,田三結二十四負一束內,民田,二結四負三束,陵位,一結十九負八束,畓二結八十七負三束內,民畓,一結五十三負八束,陵位,一結三十三負五束矣。以此定限,使之裁種樹木,而墳墓,則在於舊火巢之外,今不必掘出,仍爲長養樹木。人家則冬前勢難移出,歲翻後卽令撤去,田畓,則問其情願,則不欲受價,願得田畓云,而本州無他公田,其近處,有綾原大君家免稅畓一結,官屯田一石落種之地,且有廢堤堰一處,以此分給。綾原大君家免稅畓,則以他邑公田換給,廢堰,則以陵位田定給宜當,而火巢外,若干人家,後又有橫帶出崗,亦令禁火禁伐,似好。令該曹依此分付擧行,何如?上曰,依爲之。戶曹謄錄
上在慶德宮。停常參·經筵。
自辰時至午時,有霧氣。夜二更,流星出五車星上,入王良星下,狀如鉢,尾長五六尺許,色赤。
奉常僉正崔後輿,標石採取後,入來。
大殿,政院·玉堂問安。答曰,知道。
藥房啓曰,伏未審夜來,聖體調攝,若何?今日受灸時刻,依前定以巳正,宜當。臣等區區憂慮,敢來問安。答曰,知道。
傳曰,藥房提調入侍時,備局堂上來待。
政院啓曰,入侍事,命下矣。兩司·玉堂,亦爲來待入侍之意,敢啓。傳曰,三司,則勿爲入侍。
大殿受灸後,藥房·政院·玉堂,二品以上·六曹問安。答曰,知道。
持平李藼啓曰,請張應一,亟命遠竄。請還收新安尉孟萬澤爵號仍存之命。措辭竝見上會寧府使李仁夏,爲人闇塞,不通下情,開市之際,致有人言,妄恃形勢,驕恣無忌,當初赴任之時,所率衙眷,多至三十餘人,橫亘數里,貽弊沿路,其不能簡約,無所忌憚之狀,據此可知。武夫縱恣之習,不可不懲。會寧府使李仁夏,請命罷職。明川府使李晩,爲人庸下,全不識事體,拙於政治,猶能肥己,性且嗜酒,擧措可駭,邊塞重鎭,決不可堪,明川府使李晩,請命罷職。司僕主簿李世甲,近來以監刈官,往高陽地,募民刈草之後,例給米百餘石,終不分給,盡爲入己。其處大小士民,莫不憤惋,怨罵之聲,至今未已,如此偸竊之輩,不可齒在衣冠之列。司僕主簿李世甲,請命削去仕版。答曰,不允。
兵曹啓曰,本曹郞廳八員,正郞柳尙運·閔黯,佐郞沈柟·朴元度,以都監郞廳正郞宋最,以兼春秋豫備,竝除本仕,本曹職務煩緊,雖在常時,以餘存數三員,兼察事多苟簡,而前頭遷陵時,靈轝侍衛,大駕侍衛,及內外司直宿,無以推移備數,不可無變通之道。朴元度,則以都監京郞廳,無朝夕奔走之事,可以兼察本職,而柳尙運·閔黯·沈柟本職,姑爲改差,其代,令吏曹,今日政,以在京無故人差出。宋最兼春秋豫備之任,亦令改付標,何如?傳曰,允。
判中樞府事宋時烈箚子。大槪,祗事之命甚勤,不顧罪戾之重,冒入京裡,今則所事已竣,出伏郊坰,以俟徑退之罪事。答曰,省箚具悉卿懇。近因卿寫役緊急,留京已過旬日,一未相見,心甚恨歎,只竢竣事,欲爲面諭矣。今觀卿箚,已在郊坰云,心甚缺然。卿意,雖出於不獲已,予則以爲太過也,但地非遠矣,願言之懷,亦巳切矣。宜體如渴之意,安心勿待罪,從速入來,以舒病懷,以副企望。仍傳曰,遣史官傳諭。
引見時,判尹柳赫然所啓,五部轝士點考時,南部坊民,尤甚不齊。主簿尹瑄,爲人孱劣,見欺下吏,多有不察之事,此時部官之任,決難堪當,尹瑄改差,其代擇差,何如?上曰,以武夫中勤幹解事者,擇差,可也。
傳曰,史官一員待命,騎馬三匹立之,標石內摘奸。
玉堂箚子。大槪,略陳所懷,冀蒙財擇事。入啓。
院前啓,張應一遠竄事。平安監司吳始壽罷職不敍事。前漢城判官黃震耉,削去仕版事。前刑曹判書閔熙罷職不敍事。措辭竝見上前啓,都承旨鄭榏,遞差事。判義禁趙珩,遞差事。停啓。答曰,不允。黃震耉事,依啓。
館學儒生李成朝等上疏。大槪,儒賢去國,士林缺望,敢陳請留之懇,冀蒙財察事。
引見時,右議政金壽興曰,今此遷陵發靷時,轝士軍交遞之際,不可無檢勅之員,必須武士勤幹之官,每運替入之時,使之看檢,似當矣。上曰,此時漢城府官員應行之事,漢城府假郞廳二十員武士中,無論各衙門將官,以勤幹解事之人,判尹自擇抄送于吏曹,以爲啓下之地,可也。又所啓,以左副承旨沈梓上疏,有令都監稟處之敎矣。廚傳則今後臣等,當自持飯往來,不須擧論,而驛馬一款,凋弊者難支之狀,誠如疏內辭意。都監堂上郞廳,自山陵入來時,令連源·保安兩驛立馬,似爲便當矣。上曰,依爲之。
有政。
吏批,以李商翼爲繕工假監役,洪得禹爲繕工監役,尹以濟爲兼春秋,宋挺濂爲禮曹佐郞,申琓爲兵曹佐郞,朴元度爲兵曹正郞,李宇鼎爲兵曹正郞,申斗極爲南部主簿,李孝源爲大同察訪。朝報
備邊司啓曰,瀋陽年例入送,生梨·栢子·淸蜜,自該曹分付兩西,使之措備。銀杏,亦自該曹,已爲下送。依例以義州地方邊將,定差使員領送之意,分付該道,何如?答曰,允。備局謄錄
入侍時,右議政金壽興所啓,司僕寺典僕元數,甚爲零星,而其中二口,頃以社稷署奴婢啓下,卽今所存,只餘兒弱三口,使喚極爲苟簡。社稷,則以他衙門典僕,定送,司僕奴婢二口,則還屬本寺,何如?上曰,社稷奴婢二口,以刑曹奴婢,定送,可也。又所啓,京畿·忠淸·咸鏡三道點馬,今年乃是當次之年,而京畿,則方有遷陵之役,勢難差出,咸鏡·忠淸兩道點馬,則依例差出,趁卽發送,何如?上曰,依爲之。太僕寺謄錄
上在慶德宮。停常參·經筵。
正言徐文尙呈辭。入啓。遞差。
大殿,政院·玉堂問安。答曰,知道。
藥房啓曰,昨日引接移時,伏未審,夜來聖體調攝,若何?今日受灸時刻,進定於巳初,宜當。臣等憂慮未弛,敢來問安。答曰,知道。
假注書申㶅出使,代南益熏。
原襄監司書目,襄陽黃腸木所封山,棺材木斫伐現露,前府使李球,令攸司覆啓處置事。
院啓,請張應一,亟命遠竄。請平安監司吳始壽,罷職不敍。請前刑曹判書閔熙,罷職不敍。措語竝見上寶城爲郡,素稱完邑,近年以來,屢經匪人,凋弊已甚。今宜擇差以送,責其安集之效,而新除授郡守崔柱華,未有才能,見稱於人,家且不遠,未滿一日之程,蘇殘之任,不可付諸此人。請寶城郡守崔柱華,遞差。昌平縣令李文會,性本庸下,爲政不明,邑有殺獄,事係綱常,而趁不得情,致令徑斃,原其本心,無非患失之計,一道之人,唾罵不已。請昌平縣令李文會,拿問定罪。答曰,不允。
持平李藼啓曰,臣以無狀,屢叨匪據,蔑效涓涘,尋常愧懼,今者又忝言責之任,苟有所懷,不敢不陳,略爲論列矣。卽伏聞筵中大臣,以李世甲擬律失當爲言,而自上又有李仁夏之罪,不擧其實狀,爲敎云。臣於此,益不勝瞿然也。李世甲,曾爲監刈官,募民之米,終不分給,盡爲偸取,其處士民,莫不憤罵,臣欲請拿問,則募民之米,渠自受去,渠自用之,旣無可憑文簿,而書員輩,則本來貪官汚吏之耳目,雖爲推問,亦難吐實,故只擬削版之律。至於李仁夏橫恣之狀,固非一端,而邊塞守令之所率衙屬,多至三十餘人,橫亘數里,貽弊沿路,北關之人,無不駭視。適當臣在北之時,目睹其驕恣無忌之實狀,擧此論列矣。今旣見非於大臣,又承聖敎至嚴,此無非如臣駑劣,忝居臺閣,不能見信於上下之致,何敢一刻仍冒?請命遞斥臣職。答曰,勿辭。退待物論。
吏曹啓曰,臺諫有闕,政事,取稟。
受灸入侍時,右議政金壽興所啓,京畿·忠淸·咸鏡三道點馬,今年乃是當次之年,而京畿,則方有遷陵之役,勢難差送。咸鏡·忠淸兩道點馬,則依例差出,趁卽發送,何如?上曰,依爲之。左承旨金禹錫所啓,注書李沆,以親病陳疏受由,已至多日,聞其母病,今已向差,而尙不肅謝。注書李沆,推考,牌招察任,何如?上曰,依爲之。
府前啓,請張應一,亟命遠竄。請還收新安尉孟萬澤爵號仍存之命。會寧府使李仁夏,請命罷職。明川府使李晩,請命罷職。司僕主簿李世甲,請命削去仕版。措辭見上引嫌而退,貪官削版,不是擬律之失,邊倅驕恣,目見貽弊之端,則隨事糾劾,職責當然。請持平李藼出仕。答曰,不允。出仕事,依啓。朝報
義禁府啓曰,以慶尙左水使狀啓,刑曹粘目,前甘浦萬戶金南徵,移本府處置事,允下矣。金南徵,時在黃海道延安地本家,依例府羅將發遣拿來,何如?傳曰,允。禁府謄錄
都摠府啓曰,副摠管李尙敬,以精抄中軍,入直精抄軍試放事,除標信試場進去,而此後入直相値時,頻數啓稟,似涉煩瀆。依前例,除標信進去之意,敢啓。傳曰,知道。都摠府謄錄
上在慶德宮。停常參·經筵。
謝恩,禮曹佐郞宋挺濂,南部主簿申斗極,護軍金有然毫伊萬戶柳沂說,大同察訪李孝源。
慶尙左道敬差官朴相馨,出去。
大殿,政院·玉堂問安。答曰,知道。
禮曹判書趙珩上疏。大槪,性本柔懦,素乏剛忍,臺臣所論,臣病當劑,特授金吾,實出人望之外,公議未愜,固無足怪。且臣本職,其在常時,尙難稱塞,矧玆緬禮漸迫,儀註節目,多有講定,亦非如臣昧昧所可承當,本職及兼帶金吾之任,竝乞鐫免,以謝公議,以安微分。
藥房啓曰,伏未審夜來,聖體調攝,若何?今日受灸時刻,仍定以巳初,宜當。臣等不任憂慮,敢來問安。答曰,知道。
原襄監司書目,橫城呈,以副校理申翼相,病重上去不得事。入啓。遞差。
都承旨鄭榏上疏。大槪,懇乞亟遞臣職名,以快公議,以重名器事。
大殿受灸後,藥房·政院·玉堂,二品以上·六曹問安。答曰,知道。
受灸時,判尹柳赫然,因傳敎入侍。
遷陵都監郞廳,以摠護使意啓曰,都監各房中,三房,則誌石刻役,尙未完畢,一二房,則今已畢役。只一房郞廳所掌,大轝長杠付筋之役,行待數日後,始役矣。一二房郞廳監造官,依前例輪日仕進,而監造,則仍爲直宿之意,敢啓。傳曰,知道。
入侍時,西部主簿趙邦安,罷推。其代,口傳差出事,定奪。
吏曹口傳政事,西部主簿,崔橚·柳瑞輝·金銘。
答館學儒生李成朝等疏曰,省覽疏辭,誠出爲國尊師之戀,予用歎尙,當盡禮挽留焉。
政院啓曰,司直李浣,判尹柳赫然,來詣請對矣。傳曰,引見。
遷陵都監監造官許壕,表石·簷石浮取事,江華府出去。
山陵都監堂上閔維重,開金井後入來。
傳曰,戶曹判書肅拜後,留待,摠護使引見時,使之亦爲入侍。
政院啓曰,摠護使,因傳敎來詣矣。傳曰,引見。
刑曹啓目,前萬戶金南徵,係是朝官,移義禁府處置,何如?啓依允。
入侍時,右議政金壽恒所啓,今番轝士軍抄出之時,南部下吏輩,受賂濫雜之說,藉藉傳播。下吏,則已令該曹査覈處置,而主簿尹瑄,漫不致察,有此可駭之事,不可遞差而止,似當別樣論罪矣。上曰,南部主簿尹瑄,拿問處之,而其受賂下人,各別嚴査,直爲梟示,以杜後弊,可矣。張善瀓曰,西部則家戶最多,故得丁之數,雖多而受賂之說,亦極喧傳。下吏,則當與南部一體査問,而當該官,亦不得無罪矣。上曰,下吏,則一體査問處置,當該官,先罷後推。朝報
都摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
夜一更,流星出織女星下,入西方天際,狀如鉢,尾長三四尺許,色白。
謝恩,兵曹正郞李宇鼎,訓戎僉使崔興一。
大殿,政院·玉堂問安。答曰,知道。
藥房都提調金壽興,提調張善瀓,右承旨鄭錀啓曰,昨日連有引接臣僚之擧,至日暮乃罷。伏未審夜來,聖體調攝,若何?今日受灸時刻,依前定以巳初,宜當,臣等不勝憂慮,敢來問安。答曰,知道。
西部主簿,落點崔橚。
傳曰,政事,明日爲之。
受灸時,江華留守閔蓍重,引見。
大殿受灸後,藥房·政院·玉堂,二品以上·六曹問安。答曰,知道。
傳曰,史官一員待命,騎馬三匹立之,誌石內摘奸。
假注書李挺晩病,代沈檀。
鄭錀啓曰,發靷時,承旨二員,例爲進去,而自初度習儀隨參,仍爲陪往矣。明日是初度習儀,何承旨進去乎?敢稟。傳曰,右承旨·左副承旨進去。朝報
上在昌德宮。停常參·經筵。
謝恩,校理尹趾善,兼學正尹。
禁府,尹瑄拿囚。啓。
大殿,政院·玉堂問安。答曰,知道。
摠護使金壽興,遷陵都監堂上金徽,都廳洪柱國,舊陵隧道閣始役事,出去。
京畿監司書目,通津砲保李加應之家,失火,其妻·母等二人燒死事,及楊州呈,以司諫朴世堂,病重上去不得事。啓遞差。
慶尙監司書目,慶州府尹任有後,八月卄八日身死事。
藥房都提調金壽興,提調張善瀓,右承旨鄭錀啓曰,伏未審夜間,聖體調攝,若何?連日受灸,得無煩熱之候乎?臣等不勝憂慮,敢來問安。答曰,知道。別無大段煩熱之事矣。
平安監司書目,霜災雹災,孔慘,農事判斷,民事渴悶事。
正言姜時儆啓曰,請張應一亟命遠竄事。平安監司吳始壽罷職不敍事。前刑曹判書罷職不敍事。寶城郡守崔柱華遞差事。昌平縣令李文會拿問定罪事。措辭竝見上答曰,不允。遞差事及拿問事,依啓。
安縝啓曰,領敦寧府事金佑明,來詣請對矣。傳曰,引見。
掌令柳㝚啓曰,張應一遠竄事。孟萬澤尉號還收事。會寧府使李仁夏罷職事。明川府使李晩罷職事,司僕主簿李世甲削去仕版事。措辭見上轝士軍抄出之際,五部官吏,多有用奸之事,受賂多寡,雖或不同,論其所犯,厥罪惟均。西南部官,旣已受罪,則其餘三部,不宜倖免。請東部·北部·中部當該官員,先罷後推,色吏,令攸司囚禁,嚴査治罪。轝士軍抄出之擧,事係莫重,而漢城府當初摘奸五部,大失其宜,雖有受賂私減之弊,及其群言沸騰之後,亦不明査治罪,只以請遞一部官,爲其塞責之地,揆以事理,豈容如是?請漢城府當該堂上·郞廳,竝從重推考。答曰,不允。末端兩件事,依啓。
答刑曹判書權大運疏曰,省疏具悉。已諭於前疏之批矣,卿辭無乃太過乎?安心勿辭焉。
答禮曹判書趙珩疏曰,省疏具悉卿懇。怪妄之論,何足爲嫌?安心勿辭,從速察職。
答都承旨鄭榏疏曰,省疏具悉。歷數銀臺之長,論以色目,則如卿者,果爲少矣。論以人才,則優於卿者,亦不多人矣,怪妄黨論,何足道哉?安意勿辭,從速察職。
司猛柳以升,沙誌石書寫後,入來。
有政。
吏批,以崔後尙爲司諫,崔橚爲西部主簿,成虎徵爲正言,趙宗著爲兵曹佐郞,李嵇爲禮曹參議,崔後尙爲副校理,任弘亮爲禮曹佐郞,權尙矩爲慶州府使,尹以濟爲兼春秋,前直長姜大適,今加通政,年八十加資。
兵批,以申翼相爲副司果,曺弘益·金兌一·權碖爲副司猛,李竣明爲咸鏡道點馬,李晩輝爲忠淸道點馬。
午時,上御思賢閤,領敦寧府事金佑明,同副承旨安縝,假注書沈檀,記注官李英甲,記事官金缺入侍。金佑明曰,士大夫奪入閭家之事,爲近來痼弊,曾有朝家禁令,而猶不遵行,至有經年奪入,使其家主,無所止接,呼冤極矣。上曰,令漢城府嚴査以啓。佑明曰,今此朝廷所定之事,臣不敢有所更議,而宋時烈,乃山林望重大臣也,寧有一言之非乎?然人非堯·舜,安得每事盡善?其所發言,人不得論議,有同卿大夫出言,人莫敢矯其非者也。表石,乃三百年所未行之事也。時烈之疏中,有新陵石物,一從英陵減數爲善之語云,元疏,臣雖不得見之,而英陵所無之表石,今何可創立乎?國家有萬世福祚,則雖無表石,豈不知先王陵寢乎?如其未也,則雖有表石,亦何益哉?世宗朝典章文物大備,若是可行之事,則當時,豈不爲之乎?物力所入雖多,必不以此爲拘而不爲也。英陵,旣無表石,則先代所無之事,何可創開乎?此出於宋時烈,故群臣不敢開口,而新陵若立,則各陵表石,又不可不立也。浮石之際,所費極多,況江華,國家保障之地,役民之事,尤不可不慮也。上曰,宋判府事箚中所言,只是久遠之計矣。予意,則非如常規表石之規矣。金佑明曰,帝王事業,布在方冊,不必以神道碑之立不立,而有所損益也。大明太祖洪武四年,追祭伏羲以下三十五帝,洪武四年,去伏羲久遠,而尙此祭之,何事於表石哉?殿下,以孝理御下,而城中有不幸之事,人孰不知?殿下獨未之聞,故敢達,前敎官閔嶪身死之後,其子世益,有狂易之症,故世益之子,謂其父廢疾,而代祖服喪。世益,雖曰失性,飢而食寒而衣,至於連産子息,遭喪之後,亦有衣布號哭之時,不可謂之全無人道。禮有祖喪未終,而父死者,子於葬前,不敢卽代其衰之文,則世益之子,何忍死其生父,而子代其服乎?是閔嶪·世益,俱無子,世益及世益之子,俱無父,卽今神主遞遷旁題,亦有所礙而不得決云。聖朝之世,豈可使如此之人,許其容息於都城之內,而不之罪乎?帝王家,則爲生民不可一日無君,故無一定宗法,而私家則不然,雖是狂易,其子當以朞服,祭其祖父,而乃敢不有其父,而代服斬衰,古今安有如此禮文乎?上曰,此事非泛然,蓋三綱,父子爲首,父子之倫,若少乖舛,則所關非細,令該曹査覈,可也。以上燼餘餘缺
成均館官員,以知館事意啓曰,今九月初九日儒生上旬輪次,當爲設行,而大司成未差,不得設行。今月內無故日退行之意,敢啓。傳曰,知道。議政府謄錄
上在慶德宮。停常參·經筵。
下直,金山郡守缺,林川郡守任耋。
夜自一更至五更,有電光。
大殿,政院·玉堂問安。答曰,知道。
藥房提調張善瀓,右承旨鄭錀啓曰,夜來,伏未審,靜攝之中,玉體若何?卽因醫官所傳之言,伏聞王世子,自數日前,面部生痤癤。且有晡時寒熱之候,不可不及時診察議藥。臣等不任憂慮之至,敢來問安,竝此仰稟。答曰,知道。世子所患,已言于醫官矣。
世子宮,藥房問安。答曰,知道。
咸鏡監司書目,道內染病,方痛,二百三十三名,向差,一百七十五名,死亡,三十八名事。
忠淸監司書目,公山呈,以寺婢玉丹,爲虎囕死事,及淸州等官盜賊竊發之處,殺越人名事。
成均館啓曰,今月初九日,儒生課試,當爲設行,而不但大司成未差,今月內,無設行之隙,不得爲之之意,敢啓。傳曰,知道。
平安監司書目,宣川內奴應立·奴九知·金檢忠·羅大哲等四人,落蹄採取事,乘船下海,敗船溺死事。
藥房再啓曰,卽伏聞入侍醫官所傳之言,診視王世子所患,則荊防敗毒散,進服之後,外感雖已和解,餘熱猶未盡祛,小柴胡湯,加羌活·乾葛·連翹·山梔炒各一錢,黃連酒炒七分,荊芥五分,二貼進服,宜當云。此藥卽爲劑入之意,敢啓。答曰,知道。
院啓,張應一遠竄事。平安監司吳始壽,前刑曹判書閔熙罷職不敍事。措辭竝見上答曰,不允。
政院啓曰,中·東·北三部主簿,昨因臺啓,竝爲罷職。此時部官之任,不可一日曠闕,其代,卽令該曹口傳差出,何如?傳曰,允。
吏曹口傳政事,東部主簿黃暉,中部主簿崔慶洙,北部主簿韓國俊。
府啓,張應一遠竄事,孟萬澤尉號還收事,會寧府使李仁夏,明川府使李晩罷職事,司僕主簿李世甲削去仕版事。措辭竝同上各道點馬之行,巡歷列郡發軍改馬之際,遠近騷擾,雖在常年,實爲外方之巨弊,況今嶺北,連値凶荒,孑遺之民,將無以保存。湖西各邑,亦當此時策應之事,無異於畿甸,而今又發遣點馬,則騷擾之弊,必倍於前,誠非撫綏保惠之道。咸鏡·忠淸兩道點馬,請命停罷,退年差送。答曰,不允。末端事,依啓。
都承旨鄭榏上疏。大槪,不避僭瀆之誅,更申悶迫之悃,懇乞亟賜遞改事。
正言姜時儆啓曰,臣伏見昨日答趙珩·鄭榏等疏批,以怪妄黨論,峻斥臺官。噫,處今日之臺閣者,不亦厄哉?旣授言責,則欲其緘默者,殊非設官之意,隨事論列,志在盡職,則輒生伐異之疑,慢罵摧折,有同奴隷,此豈使臣以禮之道乎?臣雖非首事之人,曾已連啓,則與發論者,少無異同,而冥行莫察,今始自劾,所失尤大,請命遞斥臣職。答曰,勿辭。
安縝啓曰,正言姜時儆,再啓煩瀆,退待物論。傳曰,知道。
摠護使金壽興,遷陵都監堂上金徽,都廳洪柱國,舊陵隧道閣始役後,入來。都摠府啓曰,今日入直軍士,中日習射,請出標信。傳曰,知道。都摠府謄錄
上在慶德宮。停常參·經筵。
遷陵都監郞廳兪枋,舊陵隧道閣·丁字閣,及中路靈幄殿排設見樣事,出去。
下直,端川郡守元格。
大殿,政院·玉堂問安。答曰,知道。
世子宮,藥房問安。答曰,知道。
政院·玉堂問安。答曰,知道。勿爲問安。
禮曹判書趙珩上疏。大槪,再申前懇,冀蒙恩遞事。
藥房都提調金壽興,提調張善瀓,右承旨鄭錀啓曰,夜來雨氣沈陰,伏未審,聖體調攝,若何?王世子症候,漸有差效否乎?臣等不勝憂慮,敢來問安。答曰,知道。症候已言于醫官矣。
禮曹啓曰,傳敎矣。家禮儀節改葬儀曰,主人,服緦麻服,餘皆素服。杜氏通典改葬服儀曰,周制喪服曰,改葬,緦,唯應服三年者,服緦麻,周以下無服。大明集禮曰,改葬者,孝子以下及妻妾女子子,具緦麻服,周親以下素服,本曹當初各殿服色磨鍊時,大王大妃殿,不爲成服事,入啓定奪矣,今者聖敎如此。以大明集禮,周親之下,素服之意,觀之,則參酌變服,固無害於權宜之道,而旣無緦服節次,則亦不當直以周親,比擬,淺淡服一款,事係變通,而無可據之禮。臣殷相孤陋之見,不敢率爾講定,議大臣定奪,何如?傳曰,依此磨鍊擧行。
又啓曰,傳敎矣。所謂終三月之制者,自上緦麻祭服及百官熟布團領,竝於三月後,除之耶?抑虞祭後卽除,而只以白衣終三月,而除之之意耶?敢此仰稟。傳曰,依庚午初磨鍊擧行。
又啓曰,每年各陵展謁,春則二三月,秋則八九月,恒式取稟事,曾已定奪,而自上方在調攝之中,不得循例取稟之意,敢啓。傳曰,知道。
藥房再啓曰,卽伏聞入侍醫官之言,自上眼候不平。今日欲爲受鍼,伏不勝驚慮之至。雨勢如此,日氣沈陰,此是鍼灸家所忌,待晴受鍼,似爲宜當,敢此仰稟。答曰,仍爲受鍼,可也。
持平李藼啓曰,請張應一,亟命遠竄。請還收新安尉孟萬澤爵號仍存之命。請會寧府使李仁夏,明川府使李晩,罷職。請司僕主簿李世甲,削去仕版。措辭竝見上引嫌而退,臺閣連啓,乃其職責,雖有嚴敎,別無所失,正言姜時儆,請命出仕。答曰,不允。出仕事,依啓。
大殿受鍼後,藥房·政院·玉堂,二品以上·六曹問安。答曰,知道。
右承旨鄭錀,判府事宋時烈處,敦諭事出去。
受鍼入侍時,金浦郡守,令佐貳之官,當日內口傳差出事,榻前定奪。
奉常判官柳時蕃,沙誌石燔造後,入來。
傳曰,史官一員待命,騎馬三匹立之,誌石內摘奸。
吏曹口傳政事,以李世章爲金浦郡守。
巳時,上御思賢閤,受鍼。入侍,都提調金壽興,提調張善瀓,右承旨鄭錀,注書李沆,記事官睦昌明,尹致績。燼餘
上在慶德宮。停常參·經筵。
巳時,太白見於未地。
慈殿,藥房·政院·玉堂問安。答曰,知道。
大殿,政院·玉堂問安。答曰,知道。
校理任相元上疏。大槪,素患腹病,漸至澎脹,根柢已深,針灸無效,以此病勢,小無供職之望,懇乞亟賜遞免,俾得及時調治事。
藥房都提調金壽興,提調張善瀓,左承旨金禹錫啓曰,伏未審夜間,聖體調攝,若何?伏聞慈殿,去夜猝有腹痛之候,伏不勝驚慮之至,卽今症候比初,何如?自上眼候,果有受鍼之效否乎?今日受鍼時刻,定以巳正宜當,臣等,區區憂慮,敢來問安。答曰,知道。慈殿症候,已言于醫官矣。
吏曹啓目粘連,忠淸監司狀啓云云,新除授舒川郡守宋奎濂,時在道內懷德地。距任所,未滿二日之程,而本郡曠官已久,若待其上京辭朝,則漸至遲延。非但災傷踏驗已迫,兼官往來看檢,事不着實,人馬往來久留之弊,亦爲可慮云云。有此狀啓,若非守令之移差他邑者,及以他公幹在外之人,則曾無除朝辭赴任之規,狀啓內辭緣勿施,何如?啓。秋務方殷節叱分,依狀啓施行,後勿爲例。
答校理任相元疏曰,省疏具悉。爾其勿辭察職。
假注書李宏書啓,臣敬奉聖批,往諭于議政府領議政許積,則以爲,當此緬禮已迫,上下憂遑之日,臣獨竄伏野外,連事瀆擾只自日夜悲悼,繼以悚慄矣。卽者史官馳臨,傳宣聖批,綸音懇迫,責諭備至,臣奉讀以還,不覺血淚之交迸,而第臣所帶職名,未蒙收回,臣誠一倍惶蹙,益不知措躬之所也。臣雖無狀,亦一人耳,隨參荷畚之末,以少伸犬馬之至情,自有其路,至於更以滓穢之蹤,重入脩門之內,實是萬萬事理之外,雖被嚴譴,不敢承命,伏地震越,不知所達云矣。敢啓,傳曰,知道。
假注書申㶅書啓,臣敬奉聖批,往傳于判府事宋時烈,則以爲,伏承批諭,不勝惶蹙,竢病少間,更陳情勢云矣,敢啓。傳曰,知道。
正言成虎徵啓曰,臣之情勢難安,有不暇言,而頃忝憲職,賤疾卒劇,未赴嚴召,引避見遞矣。不意玆者,又叨新命,臣誠惶感,罔知攸措,分義所在,惟當奔走供職,而推緘在身,尙未照勘,揆以臺例,勢難仍冒。請命遞斥臣職。答曰,勿辭,以成虎徵避嫌啓辭。傳曰,推考蕩滌。
刑曹啓目,慶尙監司啓本云云。晉州監牧官李栢齡査覈云云。當初牧場色吏朴德義納招內,因都事關,自本官發差推捉之際,發軍要路,亂打官差,蹴裂衣冠等事,及麤悖言語,出於監牧官指敎納招,今番査問時,初招所供,皆出於勒捧,而官庭納招之言,推諉於勒捧,亦不近理。李栢齡,依例照律,何如?啓。事甚可駭,不可推考而止,拿問處之。
全羅監司書目,道內各邑,八月卄三四日嚴霜連降,未成實田畓各穀,斷無西成之望。至於木麥,沒數枯損,民事罔措事。
藥房再啓曰,卽伏聞入侍醫官之言,慈殿症候,雖已減歇,尙有餘症。諸醫等以爲,小柴胡湯,加入便香附二錢,山梔·羌汁炒一錢半,竹茹·麥門冬·紫蘇葉各一錢,黃連·羌汁炒·枳實各五分,連進三貼,宜當云。此藥卽爲製入之意,敢啓。傳曰,知道。
大殿受鍼後,藥房·政院·玉堂,二品以上·六曹問安。答曰,知道。
同知金以鏡上疏。大槪,臣病伏床席,不能運動者,五年于玆,散班廩料,已極不安于心,況今二品崇班,豈是病廢之臣,所可虛帶者乎?非但不安于心,於分已過,必有福過之災。伏乞聖明,遞臣職名,使臣安於微分,以終餘年,因陳所懷,冀蒙垂察事。
奉常判官柳時蕃,書寫官柳以升,沙誌石改燔事,廣州地出去。
正言姜時儆啓曰,無狀小臣,猥忝匪據,賦性昏愚,處事顚錯,後時乃避,宜被斥退,而今此請出實出於意料之外。且伏聞筵中,多有未安之敎,惶愧悚蹙,無地自容。召牌之下,不敢抗顔冒出。且緣素患胸脇之痛,又發於此際,神精潰亂,貼身床席,欲起還仆,無以自力,竢病少間,今始來避,逋慢之誅,益無所逃。請命遞斥臣職。答曰,勿辭。退待物論。
右承旨鄭錀,宋判府事處,敦諭後,入來。
同副承旨安縝上疏。大槪,臣於直廬,所患猝劇,扶曳出去,玆冒死哀籲。伏乞聖慈,亟遞臣職,俾得及時調治,以延殘喘事。朝報
巳時,上御思賢閤,受鍼。入侍,都提調金壽興,提調張善瀓,左副承旨金禹錫,注書李沆,記事官尹致績·睦昌明。醫官等入侍。燼餘
政院啓曰,今日入侍時,上曰,寧陵丁字閣添補之擧,都監方爲始役,而該曹以本陵參奉所報,循例啓請修改,未知其由,問于該曹以啓事,傳敎矣。問于該曹,則以爲,加簷添補之役,雖自都監爲始,而殿閣內丹靑無色,壁彩點汚,壁土有隙,塗壁綾花渝色地,方下塗灰剝落處,係是修改,而與都監添補有間,故因參奉所報,啓達云矣。丁字閣添補,都監旣已始役,則今此殿內修改之役,不宜岐而爲二。此公事,還出給,令都監一體擧行,何如?傳曰,知道。該曹,難免泛然之失,推考。
工曹啓曰,自前國恤時,各處祭奠所用,鍮鑄器皿,應入之數甚多,而本曹遺在祭器不多,故各陵祭器,例爲推移補用矣。今此遷陵時,新舊陵,及大小晝停宿所,祭奠器皿,磨鍊之數,有倍於前。依己丑己亥年國恤時例,各陵祭器,推移補用,新陵祭器,輸運驛馬九匹,自兵曹定送,載在謄錄。此則兵曹所當依例擧行,而舊陵輸運驛馬九匹,及大晝停二處,小晝停二處,宿所一處,祭奠所用器皿,輸運驛馬,每處各三匹,亦令兵曹定送,何如?傳曰,允。禮曹謄錄
入侍時,右議政金壽興所啓,三度習儀時,先後射隊,當用都監砲手,而啓舊陵後網子內,亦有扈衛之擧矣。習儀時射隊砲手,到東大門外,依例罷陣,使各其將官,領率出往陵所,以爲扈衛之地,何如?上曰,依爲之。訓局謄錄
上在慶德宮。停常參·經筵。
巳時,太白見於未地。
下直,白川郡守李紳夏。
全羅左道災傷敬差官安垕,出去。
答都承旨鄭榏疏曰,省疏具悉。已諭於前疏之批矣。卿其勿辭,從速察職。
答禮曹判書趙珩疏曰,省疏具悉。已諭於前疏之批矣。卿其安心勿辭,從速察職。
答同副承旨安縝疏曰,省疏具悉。爾其勿辭察職。
慈殿,藥房·政院·玉堂問安。答曰,知道。勿爲問安。大殿,政院·玉堂問安。答曰,知道。
藥房啓曰,伏未審夜間,聖體調攝,若何?眼候,連日受鍼,抑有顯效否乎?慈殿腹痛之候,亦復何如?今日受鍼時刻,依前定以巳正,宜當。臣等不任憂慮,敢來問安。答曰,知道。慈候,當言于醫官矣。
京畿監司書目,驪州呈,以刑曹判書權大運上疏,上送事。
假注書沈檀改差,代金斗明。
藥房再啓曰,卽伏聞入侍醫官之言,慈殿腹中升降作痛之症,夜間又有復發之候,伏不勝驚慮之至。卽與諸醫相議,則皆以爲,平肝流氣飮,加入木通一錢,紫蘇葉·枳角各七分,元方柴胡倍入,連進三貼,宜當云。此藥卽爲劑入之意,敢啓。答曰,知道。
大殿受鍼後,藥房·政院·玉堂,二品以上·六曹問安。答曰,知道。
禁府,金南徵拿囚,啓。
受針時,副修撰金萬重,請對入侍。
入侍時,副修撰金萬重,先罷後推。
前修撰金萬重,拿問事,傳敎。
傳曰,義禁府當日開坐事,分付。
禁府,金萬重拿囚,啓。
持平李藼上疏。大槪,臣旣有難冒之勢,身病且劇,無望供仕。乞削職名,兼陳所懷事。
玉堂箚子,略陳所懷,請還收副修撰金萬重拿問之命事。
巳時,上御思賢閤,受鍼。入侍,都提調金壽興,提調張善瀓,右承旨鄭錀,注書李沆,記事官尹致績·睦昌明,醫官等。副修撰金萬重,請對入侍。金壽興曰,卽聞醫官之言,自上眼胞頗高,今則若何?上曰,缺頗高矣。壽興曰,伏聞慈殿,夜間有腹痛升降之症,果缺乎?上曰,慈殿,本來有熱候,用之以補劑,則輒熱矣。壽興曰,缺氣,腹冷,則輒發,而慈殿,則常有熱候矣。上曰,溫補則缺矣。壽興曰,累日未平後,大便若通利,則必愈矣。壽興曰,今日賓廳日次,而堂上有故,不得開坐矣。上曰,堂上有何故也?壽興曰,缺以拘忌之疾,方在出避中,申汝哲·柳赫然等,皆有故矣。壽興曰,外梓宮遷奉之後,役軍可用千餘名矣。缺四行上受針,足部右邊厲兌·太沖·崑崙三穴畢後,仍更入侍。上曰,憲府有在外之官耶?壽興曰,閔鼎重,因下敎中辭意,惶恐上來,而方伏城外,將欲陳疏云矣。上曰,金萬重,有何所達乎?萬重曰,玉堂,以遷陵時服色缺矣,以古禮言之,何莫非可行之禮,而今則似無難行之事,缺相議陳箚矣。上曰,以初喪時事,觀之,緦服啓請難便,缺有所歸重也,以完南府院君之收議,見之,亦以爲節節難便,缺講定爲可,似難卒然行之矣。餘缺
萬重曰,臣聞之,淸風府院君,以故敎官閔嶪家事,有所陳達,而自上有令該曹査出之命,臣與閔愼,無相知之事,而蓋聞閔嶪死後,其子世益,有狂疾,不得主喪。渠之門長輩,問于士夫間知禮者,以世益之子愼,代喪,旣是變禮,故成服,亦不無講定於知禮之處,而第以禮如聚訟,亦豈無一邊非毁之言哉?朱子,論喪制箚子,以三年之喪,達于庶人,起頭而下,有嫡子若有病,則嫡孫,代執其喪之義。是時,光宗有疾,朱子之言,蓋爲寧宗,代執孝宗之喪而然,以其達於庶人之語,見之,則閔愼之代父服喪,不爲無據矣。上曰,缺士夫家事耶?不然,則必有曲折矣。萬重曰,帝王家□□□與士庶不同,而其孫之代病父執喪,宜若無罪矣。上曰,寧宗□待光宗耶?此則國無君道故也。萬重曰,朱子一生,以明人倫爲主矣。上曰,明朝,入北地者,誰也?有曰,賴天之靈,國有君矣。以此觀之,君臣缺禮,亦如此矣。若其悖理,則豈可爲之?萬重曰,設令閔愼,有未盡之事,與奪嫡爭財者,有異矣。上曰,朱子必有立言傳後之意。缺曰,宋判府書啓中,亦有閔愼之事矣,不可以一人所見,罪之缺不可定其罪也。鄭錀曰,禮曹,亦難査出云矣。上曰,曩時有係後事矣。萬重曰,沈益相事也。上曰,渠家奉祀之事,元非缺五倫之中,父子爲大故也。壽興曰,此非先問于宋判府事也,代缺矣。上曰,宋判府事,不可以當其事也。壽興曰,鄭知和缺題而退云矣。萬重曰,如此變禮,禮曹,不欲率爾當之矣。壽興曰,缺知之,而聞世益失性,疑其父必欲殺之,蓋疑症,必生於缺也。其父其子,在於各處,故喪服擧哀等事,初不爲之,缺者之爭財,不同。又非閔愼自願代喪之罪也。上曰,閔愼,旣服其祖之喪,其父之喪,將何爲之?萬重曰,世益死,則閔愼,亦當服缺萬重曰,小臣所達,士夫間之相傳,久矣,更無可査之事,而査覈而終無歸宿,則恐有傷於事體,小臣之意,則不爲査出,可也。上曰,旣命査覈,而又令勿査,不可也。萬重曰,定之以禮文,則可也。至於以□□□之,則臣未知其可也。上曰,査覈之後,閔愼處事之宜不宜,□□□萬重曰,新安尉爵號還收事,本館亦已陳之矣。此事事理,與已經之事,小無異同。上曰,三揀之後,旣定以爵號,則非可以□□近論之也,國家之事,國人豈不知之?設廳之後,日期只隔一朔。餘缺四行萬重曰,領議政許積,卜相之初,已有人言,而自上用人有道,亦□□□□許積疏中,有曰,威福之柄,不在於上,以此一款,可知其爲人矣。□□□之語,有若閭巷間相閧,汝則比之於盧杞,吾則比之於李林甫,□□忿懥之事,不必論,而許積,若於文字之間,有後悔之意,則□□也。此則非但小臣,人皆以此,有望於許積矣。宋浚吉,被許積□□後,齎恨入地,而宋浚吉旣死之後,又以此說移之於他人,許積□□非君子也。上曰,金萬重,何以知之?許積疏中,有曰乾剛□□累陳於筵席云,其所引詩意,則予亦知之,而至於威福移下,未知其必指宋浚吉也。萬重曰,在廷諸臣,誰是作福作威者也?上曰,蓋有之,予未之知,而近日朝廷上事,大異於曩時矣。萬重曰,作威作福者,則直爲指斥可矣,而後日之疏,乃曰陳達於□□□□上曰,此則予亦聞之,群下亦聞之矣。萬重曰,朝廷之上,有□□□□引而不發,此非窺測聖意而何?上曰,奏事之□□□□有爲機關者,而許積之疏,不知其爲窺測也,今之廷臣,如許積者,□□□如許積者,亦有之,而當初未恰云者,抑何故耶?異己者則斥之,同己者則不斥之,以他人言之,以爲何如耶?萬重曰,上敎如是,□□□也。上曰,宋浚吉之事,予亦不知其眞情也。尹善道□□□攻斥宋時烈者,無他,亦皆出於黨論也。萬重曰,君子小人之黨□□□□□上曰,有君子黨,有小人黨,則不知,誰爲君子之黨,誰爲小人之黨,□□□有偏重偏輕,而若易之,則不能堪矣。萬重曰,上意以安靜□□君子小人,不可竝處於一朝廷,小臣之說,如其無狀,則罪之以欺君之律。上曰,臣是今日之臣,君是今日之君,而至今日始發者,必以許積之卜相之故也。萬重曰,許積,雖無南衮·沈貞之事,實有近於小人者,以□□□□□職,則猶或可矣,而置之於百僚之上,則決知其不可也。□□□上曰,大臣事體重大,而金萬重,獨爲請對,而論列大臣,聽人指嗾,探試上意,有關後弊,殊極駭異,不可不嚴覈。先罷其職,拿問處之。餘缺燼餘
右承旨鄭錀書啓,臣承命往諭于判府事宋時烈,則臣前承箚批之後,卽當以文字,備陳情勢,而病未能焉。數日前,疏本始成,將欲封上之際,忽聞府院君臣金佑明,因新陵表石,而大加呵斥,又論閔愼亂倫之罪,使不得居在京裡云。夫使閔愼亂倫者,實是賤臣,則其罪浮於閔愼矣。臣駭怖震悸,非惟疏不敢上,亦以伏在近京之地爲懼,卽將稍遠京邑,祗伏竢罪矣。千萬夢寐之外,聖慈特遣承旨,敦諭丁寧,使之還朝,臣感刻兢惕,罔知攸措。臣謹當姑輟行赴,冒以疏章,罄竭危悃云矣。敢啓。答曰,知道。朝報
都摠府啓曰,今日入直軍士,中日習射,請出標信。傳曰,知道。又啓曰,副摠管洪處大,以漢城府堂上,宮都城巡審坐起進去晝仕,請出標信。傳曰,知道。都摠府謄錄
引見時,右議政金壽興所啓,陵所傍近之邑,春大同減二斗事,曾已陳達矣,而未能詳知其邑名,故不得擧行矣。竹山·陰竹·砥平·龍仁·陽智等五邑,依前陳達,許減二斗,似可矣。上曰,依爲之。上曰,楊州·驪州大同,當有別爲蠲減之擧矣。金壽興曰,楊州·驪州,以民役偏重之故,已與廣州·利川·楊根等邑,許減三斗,而此二邑,視三邑尤爲偏苦,合有別樣蠲免之擧矣。上曰,楊州·驪州春大同,竝爲全減,可也。戶曹謄錄
上在慶德宮。停常參·經筵。
下直,開城敎授李榏。
都承旨鄭榏上疏。大槪,冒萬死更竭危悃,冀蒙亟遞職名事。
禮曹判書趙珩上疏。大槪,更申前懇,冀蒙恩遞事。
大殿,政院·玉堂問安。答曰,知道。
藥房都提調金壽興,提調張善瀓,右承旨鄭錀啓曰,夜氣斗覺寒冷,伏未審聖體調攝,若何?慈殿症候,比昨何如?今日受針時刻,依前定以巳正,宜當。臣等憂慮未弛,敢來問安。答曰,知道。慈候已言于醫官矣,今日受鍼停止,可也。
忠淸監司書目,忠州呈,以領議政許積上疏上送事。
禮曹啓曰,今此遷陵時,大王大妃殿服色,以淺淡服磨鍊擧行事,定奪矣,自開陵日,進御淺淡服,而似當終三月而除,令尙衣院,依此擧行,何如?傳曰,允。
行判中樞府事宋時烈上疏。大槪,罪犯甚重,乞服刑章事。
同副承旨安縝上疏。大槪,臣之所患,一向危劇,更申前懇,冀蒙恩遞,兼陳所懷事。
正言成虎徵啓曰,請張應一,亟命遠竄,平安監司吳始壽,前刑曹判書閔熙,罷職不敍。措辭竝見上引嫌而退,情勢難安,姑舍勿論,召牌不進,在例當遞,請正言姜時儆,遞差。臣伏聞副修撰金萬重拿囚之命,臣不勝驚愕之至。萬重,職在論思,隨事進言,筵中說話,雖不得詳,而原其本情,不過憂愛而已。天威震疊,至下探試之敎,一言纔發,遽入牢狴之中,此豈大聖包容之道哉?萬重,出入經幄,近十年矣。殿下亦嘗熟知其爲人,豈是聽人,欲探君父之意者哉?聽聞所及,莫不惶駭,群情疑懼,景色愁慘。請還收副修撰金萬重拿問之命。答曰,不允。遞差事,依啓。
今日引見時,在外臺諫及大司憲·同副承旨遞差事,及當日開政事,榻前定奪。上曰,前大司憲閔鼎重,雖有疾病,遷陵定期,始自三月,則爲臣子者,無論所事之有無,所當趁卽還朝,以自盡其分義,而緬禮旣迫,累有未安之敎,然後始爲來到郊外,偃然陳疏,在臣分義,豈容如是?驕恣之狀,極爲可駭,其在事體,不可置之,削職。副應敎李選,所陳措語,怒在張應一,而至於梓宮有隙,壙中有水,日夜祈望云者,語涉陵寢,極爲無倫,其在事體,豈容如是?削奪官爵。前參議張應一,當初非謂其無罪而愛惜也,其爲詭譎不正,亦云甚矣,定配。副護軍李䎘,身居臺職,不思公道,恣行黨論,不可遞差而止,削奪官爵,門外黜送。前修撰金萬重,身在論思之地,雖有大臣過失,亦當隨其意見,陳其可否,未爲不可,而至於聲罪論遞,異於有懷必達,其探試君上之意,放恣黨論之狀,殊極可駭,定配。前同副承旨安縝,當初陳疏之後,勿辭爲批,則雖有所懷,仕進陳達,未爲不可,何敢偃然退在,再陳辭疏,其在事體,殊極可駭,當爲罷職,而遠行當前,此亦苦役,推考後遞差,可也。
右議政金壽興箚子。大槪,臣於前席,猝有諸臣論罪之擧,誠微言輕,不能感回天心,退出惶愧,無地措躬,亟命削罷臣職,以正朝廷,以謝物議事。
有政。
吏批啓曰,判書洪處亮,陳疏在外,參判姜栢年,遭服制,小臣獨政未安,何以爲之?敢稟。傳曰,只出緊任。
以李尙眞爲大司憲,李端錫爲執義,李寅煥爲正言,鄭昌翰爲寶城郡守,李藼爲獻納,李尙悌爲監察,金興爲掌令,吳益昌爲內資直長,崔後尙爲弼善,尹深爲同副承旨,尹趾善爲持平。
兵批,無。以上朝報
巳時,上御興政堂,右議政引見時,右議政金壽興,左副承旨沈梓,假注書金斗明,記事官尹致績·睦昌明,入侍。壽興曰,今日不爲受針,抑有差愈之效乎?上曰,別無顯效矣。壽興曰,慈殿症候,夜來如何?上曰,水刺,尙爾厭進,是用憂悶矣。壽興曰,伏想大事在前,靜涉之中,以致心慮之傷,有此患候,其爲憂悶,尤不可勝言。上曰,諫院有在外者乎?梓曰,無在外人矣,崔後尙,新授司諫,尙未出仕矣。壽興曰,近來朝廷,不成貌樣,都監諸臣,皆有□□□往山陵,卿宰之班,在朝者鮮少,問安之際,從二品□□其餘隨參者,堇至數三人,事體之苟簡,未有甚於此時。副提調以被論之人,遭此境界,決難冒出行公,不可以此廢其問候之禮,實爲兩難,唯在自上有所指揮而已。缺五六行,張應一疏辭,不正甚矣,亦遠竄。當初李䎘之疏入,予以爲必有他日擧措矣。今日之事,果本於䎘,不可削黜而止,竝遠竄。人臣事君,事體爲重,頃者李選之疏,語意無倫,梓宮成隙,壙中有水之說,極其悖謬,唯其怒在應一,而不覺語涉陵寢,其在事體,豈敢如是,削奪官爵。閔鼎重,當初受由下鄕,旣無其名,退伏鄕里,不肯還朝,偃然投疏辭職,有若恬退者然,此豈世祿之臣所敢爲哉?亦爲削職。壽興曰,金萬重遠竄,實涉過重,平心恕量。上曰,政院,每於尋常罪罰覆逆之啓,至再至三,□□□間謗議而然耶?其狀殊可惡。壽興曰,李䎘遠竄,尤□□□退後論罪,實非原情之律也。上曰,李䎘所爲,實是□□罪,尤不可不論也。梓曰,䎘,設有其心,未有顯著之迹,而□□□似爲過當矣,至於金萬重所爲,誠爲顚妄,而罪至遠竄,□□□臣,猶家人父子,萬重,果有所失,則自上溫誘而敎之,□□罪,可也,至於勒加重罪,恐難服人心矣。上曰,李選之疏,□□何。壽興曰,選之疏語,果爲刻迫,而此非選之所獨言,□□□多有此言矣。上曰,凡諸言語,必須愼重,況且陵寢□□□渠何敢如是妄言哉?體面大虧,無復畏忌,初欲置之,□□謂之不罪應一,而罪選云爾,故姑爲容忍矣。今者應一,旣施遠竄之律,則選之削奪,豈是過重者乎?壽興曰,金萬重事,更□□□焉。上曰,萬重,立朝已久,經歷此等時,亦已多矣,此豈獨□□渠若自立意見,做此擧措,則尤爲痛惡,若欲必知□□□之人,不可平問,寧以其失罪之,是以遠竄。李䎘情狀,果□□而其所挺身論啓,自有可見之迹,改以定配,似當。壽興曰,□□而定配遠竄,俱未知當律也。缺四行上乃敎曰,金萬重,身在論思之地,雖有大臣過失,亦當隨其意見,陳其可否,未爲不可,而至於聲罪論遞,異於有懷必達,其探試君上之意,放恣黨論之狀,殊極可駭,定配。李䎘,身居臺職,不思公道,恣行黨論,不可遞差而止,削奪官爵,門外黜送。張應一,當初非謂其無罪而愛惜也,其爲詭譎不正,亦云甚矣,遠竄。壽興曰,閔鼎重,疾病沈痼,人所共知,近日之久未赴召,實出於病勢之使然,豈敢偃然退在於此時哉?上曰,人豈無疾病事故耶?今此遷陵,旣定於五月,渠雖有病,寸寸前進,來留都下,分義當然,而晩後上來,又復退伏城外,不爲入來,豈有□□然者乎?壽興曰,萬重,果有所失,猝下吏議,亦足激□□且用罰之際,不當復容他辭,而渠有病母在堂,孝理之下,豈無仁恤之道乎?召致小臣,議罪三司之臣,過當至此,今日□□可擧顔於班行乎?梓曰,數年前,萬重,爲北評事,以有□□□□□恩遞矣。上曰,北評之遞,以官人之道,恕之,此則以罪待□焉。餘缺以上燼餘
玉堂箚子。大槪,略陳所懷,冀蒙財擇事。答曰,勿煩。尹深·任相元·尹趾善·李寅煥·李濡引見時。右議政金壽興所啓,無祿官別坐之類,儀註中,無成服之節。前頭擧動及差祭之際,以白衣·烏紗帽·烏角帶進參,事甚未安,令禮官講定,何如?上曰,依爲之。朝報
備邊司啓曰,慶源,開市事,北京咨文,今已出來,以此分付該道,使之依例擧行。回咨,令承文院撰出,付送於前頭使臣之行,何如?答曰,允。備局謄錄
兵曹啓曰,今此遷陵時,大駕詣陵所時,留都軍兵,以京畿各營軍兵,依例別書入啓,以爲受點徵發之地,而傳敎,以昨日受針時,已有定奪,還下單子矣。若以京中軍兵留都,則以某軍門軍兵調用事,定奪後,擧動節目,方可磨鍊啓下,敢此仰稟。傳曰,以御營軍留都,可也。已上御營廳謄錄
上在慶德宮。停常參·經筵。
巳時,太白見於未地。
大殿,政院·玉堂問安。答曰,知道。
藥房提調張善瀓,左副承旨沈梓啓曰,伏未審夜間,玉體調攝,若何?眼候,今已快愈否乎?臣等不任區區憂慮,敢來問安。答曰,知道。證候已言于醫官矣。
答持平趙昌期疏曰,省覽疏辭。縷縷懃懇,殆過萬言,爲國眷眷之誠,前後不怠,予庸嘉悅歎尙,可不書紳服膺?噫,今日人心世道,如水益下,公不勝私,言念國事,誠極寒心,爾無固辭之事,勿辭,從速察職。
答玉堂箚曰,省箚具悉。旣已定奪,更無可議之事矣,勿煩。
答右議政金壽興箚曰,省箚具悉卿懇。昨日筵中說話,卿已諒矣,有何不安事也?無乃怪妄之輩,疑卿之不得還收耶?若然,則尤極驚駭,卿無仍嫌之理,安心勿辭。仍傳曰,遣史官傳諭。
金禹錫啓曰,新除授同副承旨,卽日肅謝,乃是流來舊例也。同副承旨,昨者下批之後,自廳中援例摧促,不爲入來,今日亦不肅謝,殊甚未便。卽爲牌招,何如?傳曰,允。
左副承旨沈梓上疏。大槪,昨日入侍時,言語拙涉,旣不能感回天意,且有顚錯失誤之罪。乞賜遞免,以幸公私事。
正言成虎徵啓曰,張應一,論其罪案,決不可定配而止,請亟命遠竄。餘竝同上請平安監司吳始壽,前刑曹判書閔熙,罷職不敍。措語竝同上副修撰金萬重,職在論思之地,隨事進言,原其本情,不過憂愛而已。天威震疊,至下拿問之命,纔登筵席,遽入牢狴,此乃聖明臨御以來,所未有之過擧。故臣於昨日,敢請還收矣。殿下,不惟不從,又下定配之命,臣誠駭惑,不知聖意之所在也。萬重之出入經幄,近十年矣,殿下亦嘗熟知其爲人矣。是豈聽人指嗾,欲探君父之意者哉?登對說話,臣雖未得其詳,而知無不言,言無不陳者,乃是近臣之職,則開陳所懷,以聽聖明之裁處,夫豈有他腸於其間,而聖明乃以語涉大臣,有關後弊,罪之至此,臣恐自玆以往,三事之臣,徒事循默,言路因以杜塞,其爲後弊,殆不可勝言。殿下所當慮者,宜在此而不在彼也。請還收金萬重定配之命。前應敎李選,職在論思,封章進言,憂深慮遠,無所不至,其意只在於忠君愛國,扶衛士林而已。今殿下,因一激惱之事,追罪進言之臣,夫豈料聖明之世,過誤之擧,乃至於此也?選之疏辭,非但聖明熟覽,國人皆見之,其言皆出於肝膈之忠,殿下旣賜答批,亦知其斷無他腸,而遷怒之擧,乃至於此,群情駭惑,景像愁慘。殿下誠能忘怒觀理,必知此擧,大有乖於正理。請還收副應敎李選削奪官爵之命。前大司憲閔鼎重,退伏田里,屢違召命,難進易退,固是士君子之風節,而士夫出處去就,關風俗之盛衰,則人君,固宜加奬於恬退之節,而俾遂其志也。至於山陵將迫,則鼎重,進伏郊畿,以候緬禮之期,初豈不識臣子分義,而中路疾作,不能前進,入謝恩命,疾病之來,人所難免,此亦在所可恕,而殿下,乃以驕恣罪之,至於削職之命,此豈人主使臣以禮之道?而臣恐從今以往,恬退之風,日喪,冒進之習,日長,人臣,唯以承迎奔走爲恭,而不復知有廉義也。夫寵祿之榮,人所共趨,爲人之所共趨,而自處於荒寒寂寞之濱者,其必有自守於中,而時義,不可以遽進故也。以此自古人君,未嘗以不仕難進,加罪於其臣,今殿下此擧,千古所未有之事也。臣非惜鼎重,切爲聖明,惜此擧也。請還收前大司憲閔鼎重削職之命。副護軍李䎘,纔長諫席,一啓累事,意在塞職,風采可觀。其言一出於公,而殿下戮辱摧折,不少假借,已非待諫臣恢言路之道,而今因金萬重之事,臆逆其情,至下削黜之命,臣未知此罪,何名也。殿下若能平心反思,則其爲過擧,必不待臣一二談也。請還收副護軍李䎘,削奪官爵門外黜送之命。答曰,不〈允〉。
答曰,不允。罷職事。依啓。
司諫崔後尙,正言李寅煥啓曰,日者伏見備忘記,歷擧成虎徵罪狀,而拈出虎徵啓辭中數款語,斷爲罪案。故臣等,於虎徵遠竄還收之啓,以抉摘數三句語,斷爲罪案,措辭論啓矣。卽伏聞昨日榻前有未安之敎,筵中說語,雖未得其詳,而聞來切不勝瞿然之至。蓋虎徵之啓,設有枝蔓之辭,要其大意,只在納吾君於無過,則初豈有可罪之事,言未回天,又勤聖敎,不可一刻晏然於諫席。請命遞斥臣等之職。答曰,勿辭。退待物論。
掌令柳㝚啓曰,司諫崔後尙,正言李寅煥,竝引嫌而退,隨事爭執,深得臺體,雖有未安之敎,別無可遞之失,請竝命出仕。答曰,依啓。
以謝恩使望單子,傳曰,判府事金壽恒除授,副使權堣除授。
遷陵都監監造官許壕,表石加簷石浮取後,入來。朝報
有政。
吏批,判書李尙眞在外,參判姜栢年,參議金益炅進,右承旨鄭錀進。
兵批,判書金萬基□□進,參判金宇亨病,參議鄭晳,參知李奎齡,左副承旨沈梓進。
忠淸左道敬差官姜時儆,方在時推中,災傷日期已迫,不可等待其照勘。姜時儆改差,何如?傳曰,蕩滌下批。
又啓曰,前左議政金壽恒敍用事,命下矣,今當置處,而本曹無相當之職,依例送西之意,敢啓。傳曰,知道。
又啓曰,判義禁當爲差出,而當品中餘存者,只有李浣一人,無以備望,何以爲之?敢稟。傳曰,正二品中,問于大臣擬望。
傳曰,曾前銀臺受點之人,該曹無端不錄,殊甚可駭。當該堂上,從重推考,使之改入。
以金壽恒爲謝恩兼冬至聖節使,權堣爲副使,李尙眞爲吏曹判書,李元禎爲都承旨,鄭錀爲左承旨,沈梓爲右承旨,吳斗寅爲左副承旨,鄭晳爲右副承旨,金徽爲大司憲,洪處亮爲右參贊,朴純爲掌令,徐文尙爲正言,尹趾善爲副校理,吳始益爲橫城縣監,沈櫟爲昌平縣令,柳時蕃爲興海郡守,申應澄爲司導直長,崔世榮爲司贍奉事,姜時儆爲忠淸左道敬差官,南天漢爲司藝,李尙眞爲兼判義禁,崔日隆爲慈仁縣監,韓衡爲歸厚別提,金錫胄爲兼校書校理,韓得良爲典籍,宋興緖爲禮賓奉事,李寓爲軍器僉正,尹葕爲典籍,李宇鼎爲弼善,金錫胄爲兼文學,洪萬鍾爲持平,安命老爲相禮,兪命夔爲歸厚別提。
兵批,以金壽恒爲行判中樞府事,洪處亮·金禹錫·鄭榏·姜頊爲副護軍,趙之瑗爲□監牧官,鄭尙古·金重明·金萬直爲僉知,納粟別提□成·忠順衛方以道·前主簿裵以信,加折衝捕賊。燼餘
午時,上御興政堂,受灸。藥房都提調金壽興,提調張善瀓,右副承旨鄭晳,假注書金斗明,記事官尹致績·睦昌明,醫官等入侍。燼餘
司僕寺官員,以提調意啓曰,今此遷陵發引時,及自上拜陵時,入把馬匹之數,參考前謄錄,別單開錄以入,以爲啓下後整齊之地,而內外寺時立之馬,未免有不足之患。此則不得已依前例,令草主人輩,豫爲立馬,知其入把實數然後,當爲題給雇價,而驛馬應把之數,亦令兵曹知委擧行,俾無臨時窘迫之弊,何如?傳曰,允。司僕寺謄錄
上在慶德宮。停常參·經筵。
下直,藍浦縣監李。
慈殿,藥房問安。答曰,知道。
慈殿·大殿,政院·玉堂問安。答曰,知道。
藥房啓曰,天氣沈陰,風雨凄寒,伏未審,聖體調攝,若何?慈殿連日受灸,恐有熱候添加之憂,今日則依昨日下敎,姑爲停止。自上受灸時刻,定以巳正宜當,臣等區區憂慮,敢來問安。答曰,知道。慈殿,夜來無煩熱之候,今日亦爲受灸爲之。
正言徐文尙啓曰,獻納李藼,卽臣之婚家。正言李寅煥,卽臣之異姓四寸弟也。揆以法例,皆所當遞。請命遞斥臣職。答曰,勿辭,退待物論。
禮曹啓曰,以右議政金壽興所啓,傳敎矣。庚午年謄錄中,無祿官義禁府都事·別坐之類,只以烏紗帽·白衣·黑角帶磨鍊,而不入於宗親,文武百官,以熟布團領,垂角布帽,熟麻帶成服之中,故臣曹,依前例磨鍊以入,而雖是無祿官,不入於成服之中者,事甚未安,故臣等,方欲更爲稟定變通矣。今□大臣建白,正與臣等之意相同,原啓目中,義禁府都事·別坐無祿官之類,付標添入於百官成服之中,使之一體成服之意,敢啓。傳曰,知道。
禁府啓曰,金萬重·張應一等定配單子,已爲啓下,而臺諫方以還收及遠竄論啓,押去啓目,不得入啓之意,敢啓。傳曰,知道。
吏曹啓曰,本曹判書李尙眞,時在京畿果川地,斯速乘馹上來事下諭,何如?傳曰,知道。
工曹啓曰,亂後物力蕩竭,凡百器皿,尙未措備,故自前陵幸時,該上司各衙門,依幕所用各樣器皿,同爲進排事,已爲定式。今此遷陵及幸行擧動時,諸上司各衙門依幕所用器皿,依前勿爲進排事,捧承傳,何如?傳曰,允。
慈殿·大殿受灸後,藥房·政院·玉堂,二品以上·六曹問安。答曰,知道。
府啓,張應一遠竄事,孟萬澤尉號還收事,請還收金萬重定配,副護軍李䎘,削奪官爵門外黜送,副應敎李選削奪官爵,前大司憲閔鼎重削職,前正言成虎徵遠竄之命。措辭竝見上監察姜象先寓舍主人犯禁,爲本府禁吏所執,象先,因此發怒,使其下人,捉去官吏,犯禁贖木,勒令代納,□不有國禁之狀,豈非可愕之甚乎?身爲法府之官,所行如此,決不可仍置其職,請監察姜象先罷職。竝引嫌而退,隨事爭執,深得臺體,雖有未安之敎,別無可遞之失。請司諫崔後尙·正言李寅煥出仕。答曰,不允。罷職·出仕事。依啓。
政院啓曰,承旨除授,翌日肅謝,例也,右副承旨鄭晳,今日不爲出謝,乃以前任東萊時,鹽木未收事,辭疏到院,而曾以此事,旣已陳疏,則不宜每每煩瀆,卽爲牌招察任,何如?傳曰,允。
正言李寅煥啓曰,正言徐文尙,卽臣四寸兄也,旣以法當相避,引嫌退待,則當避之嫌,臣亦無異,何敢一刻仍冒?請命遞斥臣職。答曰,勿辭。退待物論。朝報
備邊司啓曰,瀋陽年例入送梨栢淸等物,永爲停止事咨文,自北京出來,回咨,令該院,依例撰出,付送於前頭使臣之行,何如?答曰,允。備局謄錄
上在慶德宮。停常參·經筵。
下直,金浦郡守李世章。
吏曹判書李尙眞上疏。大槪,聞命驚懼,冒陳危懇,乞賜鐫免本職及改正新擢之秩,以重名器。且仍事急,未待物議,徑上辭疏,道臣遠出,亦違縣道之例,尤極惶恐事。
慈殿·大殿,政院·玉堂問安。答曰,知道。
慈殿,藥房問安。答曰,知道。
藥房啓曰,日氣寒凜,風候甚惡,伏未審夜來,聖體調攝,若何?慈殿氣候,別無煩熱之患,則今日亦當受灸,時刻定以巳正,自上受灸,依昨日例,隨時宜當。臣等不任憂慮,敢來問安。答曰,知道。
大司憲金徽啓曰,臣於張應一之論,賤見有異,纔旣被斥於諫院,到今何可苟同於憲府?決不可仍冒,請命遞斥臣職。答曰,勿辭,退待物論。
掌令朴純啓曰,庸陋如臣,無一可堪,今玆新命,又出意外,驚惑踧踖,無以爲措,當此諸臣獲罪,天怒過中之日,固宜奔走陳力,少效匡救之忱,而本府方以前副護軍李䎘,削黜還收事論啓,當初李䎘所論中,前都承旨鄭榏,卽臣同姓姑母夫也。臣於此,有不敢可否之嫌,勢難仍冒臺席,請命遞斥臣職。答曰,勿辭。退待物論。
院啓,張應一遠竄事,平安監司吳始壽,前刑曹判書閔熙罷職不敍事,請還收金萬重定配,前大司憲閔鼎重削職,前應敎李選削奪官爵,前護軍李䎘削奪官爵門外黜送,前正言成虎徵遠竄之命。措辭竝見上竝引嫌而退,相避應遞,惟係職次,請正言徐文尙遞差,正言李寅煥出仕。答曰,不允。處置事,依啓。
嶺陽君儇,司饔提調辭免上疏。入啓。答曰,省疏具悉。卿辭至此,廚院之任,當勉副焉。
慈殿·大殿受灸後,藥房·政院·玉堂·二品以上·六曹問安。答曰,知道。
吏曹啓曰,來二十一日,錄都目政事爲之之意,敢啓。傳曰,知道。
受灸時,左參贊張善瀓,內醫提調改差事,及禮曹判書牌招察任事,傳敎。
掌令柳㝚啓曰,近來人心之不公,日以益甚,至如張應一論罪之事,卽一國共公之論,而猶有愛護而營救者,世道至此,可勝言哉?臣卽伏見長官引避之辭,則臣於應一事,賤見有異,纔旣被斥於諫院云者,指臣伊日處置之論也。應一遠竄之啓,兩司俱發,已閱四箇月,則不可以一人之見,有所更改也明矣,而長官之累次立異者,獨何意耶?應一凶譎之狀,業已聖明之所洞燭,而猶爲異論,欲見公議,臣實未曉也。惜乎,長官以三朝老成之臣,白首遲暮之年,當此言事,諸臣相繼竄逐之日,不思合心竝忠,感回天意,反爲一凶邪左袒,有若立節者然,吁亦異矣。前後引避,實涉無謂,而旣以何可苟冒爲辭,臣何敢自以爲是,而晏然處置乎?請命遞斥臣職。答曰,勿辭。退待物論。朝報
午時,上御興政堂,受灸,藥房都提調金壽興,提調張善瀓,左承旨鄭錀,假注書金斗明,記事官尹致績·睦昌明,醫官等入侍。燼餘
禮曹啓曰,遷陵日期已迫,而寧陵參奉崔世榮,昨日政,移拜他職,該曹無判書,故其代,不爲差出。當此有事之時,不可不備員,健元陵,亦有遣大臣行祭之禮,而參奉李萬程,亦移他職,其代,竝令該曹後政差出,以爲察任之地,何如?傳曰,允。禮曹謄錄
上在慶德宮。停常參·經筵。
慈殿·大殿,政院·玉堂問安。答曰,知道。
慈殿,藥房問安。答曰,知道。
藥房都提調金壽興,左承旨鄭錀啓曰,伏未審夜間,聖體調攝,若何?慈殿氣候,亦一樣安寧乎?今日有拘忌,受灸姑爲停止宜當,臣等憂慮未弛,敢來問安。答曰,知道。慈殿別無煩熱之候矣。
傳曰,大臣·備局堂上,引見。
吳斗寅,以弘文館言啓曰,本館下番副修撰臣李濡,以挽章書寫官,都監郞廳差下之意,敢啓。傳曰,知道。
又以禮曹言啓曰,梓宮奉安時望哭事,旣已定奪矣。王世子及王世子嬪,望哭一款,付標以入。發靷日期,雖未豫定,發靷時至,亦當有望哭之禮,竝爲付標以入之意,敢啓。傳曰,知道。
又以禮曹言啓曰,今此寧陵遷陵時,王世子似當隨駕,而王世子,不但沖年,此時出入,實爲難便。陪從一款,及祗送祗迎一節,不爲磨鍊,似爲宜當,敢此仰稟。傳曰,勿爲磨鍊。
沈梓,以備邊司言啓曰,瀋陽年例所送梨栢淸等物,永爲停止事咨文,自北京出來,令□依例撰出,付諸前頭使臣之行,何如?傳曰,允。此條疊錄
吳斗寅啓曰,大司憲金徽,掌令柳㝚·朴純,避嫌退待,執義李端錫,上疏,持平洪萬鍾,未肅拜服制,趙昌期,未肅拜。今日以監察茶時之意,敢啓。傳曰,知道。
有政。
吏批,判書李尙眞在外,參判姜栢年,參議金益炅進。
兵批,判書金萬基進,參判金宇亨進,參議未差,參知李奎齡服制。
吏批啓曰,會寧府使,今當差出,而武弁嘉善中,擬望之人乏少。堂上閫帥及守令中,有聲績之人,竝擬,何如?傳曰,允。又啓曰,玉堂闕員,今日政差出事,命下矣。除都監都廳·郞廳外,無故見存之員乏少,時任臺諫春坊,欲爲推移擬望,則其代亦難充差,外任竝擬,何如?傳曰,允。
又啓曰,侍講院啓曰,舊陵及下玄宮日,王世子有遣宮官,進詣陵所之例,亦有累次問安梓宮之事。且於望哭時,本院之官,當爲陪從,贊導僚員,不可不備,而文學鄭重徽,家有拘忌之疾,累日呈疏,合有變通之道。令該曹稟處,此外未差之員,竝以在京無故人,後政差出牌招,何如?傳曰,知道事,命下矣。文學鄭重徽,家有拘忌之疾,決難出入陪從,今姑改差,何如?傳曰,允。
吏批,以金奐爲正言,鄭載岳爲繕工假監役,尹搢爲副,金益昌爲監察,李寅煥爲持平,金重明爲宣川府使,洪爲兵曹正郞,尹震雄爲兼引儀,吳始震爲健元陵參奉,李箕敍爲寧陵參奉,金錫胄爲兼南學敎授,黃澤爲平市令,金世行爲直講,鄭東燁爲奉常判官,鄭榏爲刑曹參判,福昌君禎爲司饔提調,李旰爲會寧府使,徐文尙爲司書,孟胄瑞爲兵曹參議,趙珩爲內醫提調,趙師錫爲正言,沈柟爲兵曹正郞,李藼爲司書,沈橒爲引儀兼參軍,鄭瀓爲承文博士,權萬濟爲校書正字。
兵批,以李世翊·尹敏聖爲五衛將,崔好重·權□爲武兼宣傳官,李旭爲衛率,以金興·都信誠·方以垣·□信爲副護軍,徐文尙爲副司果。
午時,上御興政堂,大臣·備局堂上,引見。右議政金壽興,判尹柳赫然,戶曹判書閔維重,兵曹判書金萬基,右承旨沈梓,校理尹趾善·崔後尙,假注書金斗明,事變假注書任堂,記事官尹致績·睦昌明入侍。壽興曰,近來夜氣,涼冷轉甚,聖體,若何?上曰,別無所患矣。壽興曰,受灸後,脚部酸疼之症,顯有差愈之效乎?上曰,別無快效矣。壽興曰,慈殿症候,亦復,何如?上曰,受灸後,水刺進御,頗勝於向時矣。壽興曰,庚戌條田稅元數及納未納之數,今已考出矣,六道中,京畿·黃海·全羅·原襄四道,幾盡上納,未捧甚少。慶尙下道直上納之邑,已盡畢納,嶺底十一邑,則初因本道監司狀啓,許令退捧。今年又以聞慶縣監郭文溶上疏,仍爲□捧,忠淸道則所納未捧□半之數矣,蕩滌一事,何以爲之?上曰,京畿·黃海·全羅·原襄四道未收蕩滌,忠淸道則未收之數缺四行上曰,黃海道何如云耶?壽興曰,海西失稔,亦爲一樣云,而或有小完處,或有全失農處,不至混同,太甚耳。上曰,何處則小完,而何處則全失農耶?趾善曰,川源灌注之處,禾穀頗登,乾涸之地,全無收穫之實矣。萬基曰,尹趾善,連在鄕里,農事自能詳知矣。趾善曰,外間皆稱今年無異庚戌云,第觀今年,不至如此之甚,而朝家若無別樣寬恤之擧,則人人比諸庚戌,實不虛矣。上曰,近年則人情皆戒於庚戌,頗爲節用而然歟?壽興曰,今年牟麥稍實,閭家有儲置羡餘,以待繼乏之資者矣。趾善曰,民雖一年勤苦作農,終無支過歲前之資,其間雖有牟麥,無以繼其食矣。壽興曰,竊聞湖南之人,或多儲麥,藏置不出,是以場市之間,未見牟麥云。上曰,秋麥甚實缺失手之時,春麥亦可播於秋耕耶?趾善曰,春秋所種之牟麥,各異其節,非時則不能成就矣。又曰,近來山陵役事漸迫,農民奔走役所,秋收尙不得爲之矣。上曰,秋收不趁其時,則其勢甚可畏矣。壽興曰,今年京畿大同收米,驪州等五邑,各減三斗,他餘列邑,只減一斗,而今此山陵大役,各邑之民,莫不奔走服役,不可不別樣救恤,一斗之減,似爲零星,更減一斗,何如?上曰,大同收米,則民間或有無田結之人,雖有減斗之擧,民不均被實惠,今年還上耗,竝爲除減,則爲惠大矣。壽興曰,驪州等五邑外,其近處四五邑,比他邑,偏受其苦,似當有差等之擧矣。上曰,依爲之,而驪州等五邑,近處四五邑,則收米又減一斗。萬基曰,己丑年驛馬入把事,已有前例,今此遠道驛馬,勢難留滯,京中逢點,凡四百匹而已。庚午謄錄,無可據之迹,而今年擧措異於常時,國葬祭物祭器,各樣儀物陪持之外,以□百匹馬,各衙門之請,雖難一一劃給,其時城內,旣無餘匹,民間之馬,又難辦出。貢物衙門,雖有草記允下之事,決無推移之道矣。且臣二十八日缺四行上曰,曾往溫泉時,抄出三百名□以常時率軍之法言之,何以則可也?赫然曰,分出五十名□領去,似或宜當,而自有主管之人,臣何敢容議乎?萬基曰,臣意亦與赫然無異,而今欲稟旨擧行,故敢達。上曰,凡軍,步軍在內,馬兵在外,以之陪衛耶?萬基曰,禁軍在前,馬兵,左右列而行矣。且侍衛將士等服色,白衣·黑笠·黑帶,自有儀註中所載,而雖着白衣,虎鬚笠飾乃是軍中服色,雖不至於華盛。又不可專無此等物,此意分付于點考時,何如?上曰,然。萬基曰,上下馬吹囉·鳴鑼等事,何以爲之?上曰,陵幸時,亦有鳴鑼之擧耶?赫然曰,李浣,曾於只以罷陳時,鳴鑼□之意稟達,己蒙擧行。蓋軍中,自有此等號令,以爲整齊□矣。自院陳白之後,始爲停止矣。上曰,號令陣中□常規矣。赫然曰,軍兵號令,又有放砲一節,而第臣等所以陳達者。今番陵幸,異於常時,鳴鑼之事,□玆以仰稟。上曰,己亥國喪時軍士服色,何以爲之?赫然曰,軍士無變服之擧矣。上曰,考出其時已行之例,爲之似當。萬基曰,今此遷陵時,大駕擧動,各差備軍以下番軍調用事,定奪矣,此類,似當有前頭減番之事,而番次續續頉減,似有窒礙難便之端。以本曹所儲銀兩,貿米於有米穀衙門,分給糧資,何如?上曰,大殿供上乾秀魚價米,曾令留儲於惠廳矣。以此半百石,分給,可也。壽興曰,今此遷陵發靷時,都監陪往軍兵,依溫陽幸行例,令該曹,量給五六日糧,何如?上曰,計其陪往軍兵之數,給糧,可也。萬基曰,禁軍,例於都試後陞降付祿,而今此遷陵時,出用之數,多至三百餘名,風餐露宿,奔走服役,若使此輩,依例試才,則才落者必多矣。今番都試,則似□有變通之道矣。上曰,今番則姑停,可也。缺四行壽興曰,今番浮石,設於本郡,今年稅炭,又從以督納,則必多怨苦矣。又有別定貿易之擧,一切責出,其勢難堪,居民之彫殘,蓋由於此。上曰,參酌減下,可也。壽興曰,新陵,有樹木斫伐之事,仍以許給總戎廳,以爲煮硝所入,宜當。上曰,依爲之。維重曰,繕工假監役洪得禹,除授已久,而以病呈狀,行公無期,洪得禹遞差。其代,今日政差出,何如?上曰,依爲之。維重曰,觀象監敎授宋以穎,每署一遞兒,勿爲遷動事,曾有傳敎,而以穎,方在削職中,罪名尙存,似難付軍職。上曰,宋以穎告身,還給,可也。維重曰,江都移轉米,當於冬前,盡爲徵捧,輸致江都,而水上各邑,勢難趁冬前捧運,何以爲之?上曰,卽令徵捧,留置本邑,可也。維重曰,慶尙道機張·蔚山戰船沈沒當該時任守令,自備局,以營門決棍,覆啓允下,而造船時守令,全不看檢,致欠堅緻,終至於沈沒,其罪尤重,不可不論罪矣。上曰,査出拿問,可也。赫然曰,沿海守令,視戰船不啻若尋常,不爲檢飭,誠極可駭,且以連歲凶荒,統營水曹,久廢不行,□機無大,軍門點閱之擧,以致疏漏若是,殊非細慮矣。壽興曰,只緣水使之不察,雖廢統營水操,水使時時看檢,使之修擧,則□弊矣。赫然曰,朴永繼,頗習舟師,凡干器械,亦多諳鍊矣。上曰,□廳鳥銃,今番造成,凡幾何耶?萬基曰,朱起式,能通製造之術,渠輩,皆以起式所造爲善矣。上曰,主管造成之人,旣有施賞之擧,則禦營廳鐵砲,是誰所造耶?此則當有賞典矣。赫然曰,李汝發爲禦將時,南斗北所造云。第鐵砲放射之時,人皆厭其傍近,蓋以頃□砲者觸火而急斃也。上曰,鐵砲,易爲疏坼,是可慮矣。赫然曰,鐵砲比於銅砲,亦頗厚重,且不無疏坼之患,銅砲則製法輕捷,□此患耳。萬基曰,軍器造成之人,雖有少功,續續請賞,有似□是不敢矣。今承聖敎,朱起式等,竝爲施賞乎?上曰,如此之類,豈無施賞乎?赫然曰,知殼官金璣陞敍事,曾已稟達擧行矣。缺四行上曰,江都火器等物,試用之後,可以知其□矣。萬基曰,南漢山城軍器,儲置寺刹,沿海各邑藏置之所,甚□矣。上曰,號令砲,必須完固矣。壽興曰,翰林出身尹趾完,以病不得就講,至被罪罰矣。今十九日合坐時,扶曳進來,終不得入參,近來史局苟簡,只有上下番,必須趾完取才之後,方可主掌議薦,而聞其病狀,決無自力之勢,卽今下番,雖非主薦之人,姑先議薦,何如?上曰,尹趾完先爲罷職,使之新薦,可也。赫然曰,小臣待罪京兆,輿士軍,按籍抄出,而不能善處,五部官員,皆蒙罷推之命,該掌下人,亦被重罪,而小臣則只施推考薄罰,其在私分,不勝惶悶。伏乞鐫削臣職名。上曰,所以推考者,以其方在本府,非爲有□也,何必待罪也?梓曰,推緘未答之前,判尹柳赫然,方此入侍,乃敢辭職,違例甚矣,請推考。頃日赫然,以此陳疏,臣等據例退斥矣。上曰,其所云云,爲其待罪,異於辭職,勿爲推考。司諫崔後尙啓曰,請張應一亟命遠竄,平安監司吳始壽罷職不敍。請還收金萬重定配,閔鼎重削職,李選削奪官爵,李䎘削奪官爵門外黜送,成虎徵遠竄之命。措辭竝見上上曰,不允。又啓曰,竝引嫌而退,携貳重論,曾被斥遞,勢難仍在,與前無異,還收之啓,只爭過擧,無預前事,有何可避。請竄之論,實出公共,雖有異議,於我無嫌,請大司憲金徽遞差,掌令朴純·柳㝚出仕。上曰,依啓。後尙曰,臣等近以被罪諸臣事連啓,而未蒙允兪,臣竊不勝訝惑焉。今此過擧,實是臨御以來,所未有之事。天怒驟發,罪□諫臣,臣誠不知聖意之所在也。如以方外瞻聆思之,聖明似與□角勝,損傷君德,爲如何哉?上曰,何以謂之角勝耶?缺四行上曰,所謂角勝之說,必有意見,□以還收之請爲非,則司諫,亦當被罪矣。凡爲臺官者,當陳□是非時政得失,而今則□於一宰,以成諛侫之風,臺官之設,豈□然哉?予非以還收爲罪也。趾善曰,角勝云云,非有他意,下之所爭,聖上不爲允從,上下相持,氣象索然,後尙語意,蓋以是也。成虎徵,生長鄕曲,未諳臺體,觀其啓辭文字,全不着題,此實出於疏忽之致,豈是阿附鼎重而然哉?況李䎘之退後論罪,尤爲未安。趾善又曰,本官闕員未差,大輿陪進時,任相元與小臣進去之後,餘無推移入直之員,闕員斯速差出,何如?上曰,今日政差出,可也。壽興曰,三公中,領相在外,一員又未備位,其在事體,苟簡甚矣。伏願□以爲周旋大禮之地,何如?上曰,三公執事,乃是新陵之□也,領相,將爲來詣陵所云耶?壽興曰,或云將詣陵所,而未詳知其必來與否也。上曰,然則右相,當爲代行矣。壽興曰,雖非難事,而有關於事體,不安於私分,敢此仰達。近以諸臣被罪事,小臣前後陳達,未蒙採納,固知不敢更瀆,而不得不又此陳達矣。至於金萬重,以經幄之臣,入侍筵中,頃刻之間,天威遽震,以白衣就吏,尙在牢狴之中,此是好景象乎?拿囚一款,伏願爲先還收,何如?上曰,金萬重雖拿囚,而今已定配,罪不可疊施,拿囚則還收,可也。壽興曰,成虎徵啓辭,本無深意於其間,有何可治之罪乎?上曰,虎徵事,有關後弊,決不可饒貸也。遂退。燼餘
持平趙昌期三度呈辭。遞差。
戶曹啓曰,卽接廣興倉所報,則來十月朔頒料時,大臣祿牌受來次,倉官,進去于領中樞府事鄭太和家,則以身病未肅謝,祿牌不爲出給云。依例令倉官輸送之意,敢啓。傳曰,知道。
議政府右參贊洪處亮,時在京畿楊州地,斯速乘馹上來事,下諭,何如?啓依所啓施行。
吏曹啓目,權知承文院副正字吳道一·兪命哲·嚴緝·李善溥·朴泰遜·申㶅·李后沆,口傳施行,何如?啓依允。
禮曹啓曰,前頭啓陵後,當有拜陵擧動,應行節目,必須前期磨鍊,可無臨時窘急之患。擧動日期,雖未的定,儀註及應行節目,爲先磨鍊,以爲次第擧行之地,何如?傳曰,允。
都承旨李元禎上疏。大槪,冒陳危迫之懇,乞賜遞免,以重名器事。
院前啓,司諫崔後尙·前刑曹判書閔熙,罷職不敍事。停啓。朝報
上在慶德宮。停常參·經筵。
神懿王后忌辰齋戒。
夜一更,流星出五車星上,入北斗星下,狀如鉢,尾長三四尺許,色赤。
鄭晳啓曰,大司憲未差,執義李端錫未肅拜上疏,掌令柳㝚·朴純未就職,持平洪萬鍾未肅拜服制。今日以監察茶之意,敢啓。傳曰,知道。
慈殿·大殿,政院·玉堂問安。答曰,知道。
慈殿,藥房問安。答曰,知道。
藥房啓曰,伏未審聖體調攝,若何?慈殿氣候,亦復何如?今日又爲受灸,則時刻,依前定以巳正乎?臣等區區憂慮,敢來問安,竝此仰稟。答曰,知道。
以司憲府兵曹判書金萬基照律公事,傳曰,非議親,果是耶?問啓。
行副護軍洪處亮上疏。大槪,新授本職及兼帶,竝與提調等任,乞賜遞免,以幸公私事。
掌令柳㝚啓曰,凡推考時,功議,一依緘辭中所書,付標以入,而頃日兵曹判書金萬基推考照勘之際,不書議親於緘辭中,故依例照入矣。今承問啓之敎,臣不勝瞿然之至,萬基之當初不書,未知何故,而臣亦難免泛然照入之失。請命遞斥臣職。答曰,勿辭,退待物論。
慈殿受灸後,藥房·政院·玉堂·二品以上·六曹問安。答曰,知道。
行判中樞府事金壽恒上疏。大槪,千萬夢寐之外,遽承恩命,驚惶震越,罔知攸措,敢冒萬死,仰陳崩迫之懇,冀蒙反汗,以重國體,以安微分,適緣道臣遠出,使事且急,不得由縣道上聞,玆敢違例直呈,尤不勝悚懼俟罪事。
右議政金壽興,新陵退壙始役事,出去。
吏曹啓曰,臺諫有闕,政事,取稟。
傳曰,右議政引見。朝報
藥房,以口傳啓曰,前頭兩殿,必有行素之擧,而當此聖體調攝之時,不可連日行素,至於啓陵·下玄宮兩日,行素宜當。慈殿先進常膳,大殿亦當一體進膳,此意敢稟。慈殿,以口傳答曰,大殿則雖一時亦難行素,而予則別無大段疾病,豈可只兩日行素乎?決難允從矣。又啓曰,決不可累日行素,敢此更達。答曰,病裡只益疚懷,勿爲更煩。
藥房再啓曰,自上不可久進素膳之意,頃於榻前,旣已進達,而慈殿厭進水刺,決難連進素膳。自上必須先進常膳,然後慈殿,亦當允從。只於啓舊陵及下玄宮兩日,用素膳事,分付廚院之意,敢啓。傳曰,予則似難只兩日行素,而慈殿,厭進水刺,不可久進素膳,當觀前頭氣候,而更爲分付。
政院啓曰,平安監司吳始壽,姑先推考事,命下矣。臺諫,方以罷職不敍論啓,推考傳旨,不得捧之之意,敢啓。傳曰,知道。
又啓曰,行判中樞府事金壽恒上疏到院,而以國忌齋戒,留院之意,敢啓。傳曰,入之。
又啓曰,行判中樞府事金壽恒,時在京畿果川地,上來時給馬事,監司處下諭,何如?傳曰,允。
傳曰,政事,過國忌後爲之。燼餘
申時,九月二十二日,上御興政堂,右議政金壽興引見時,右副承旨鄭晳,假注書金斗明,記事官尹致績·睦昌明入侍。上曰,今番陵幸時,三陵展謁事,何以爲之?旣往陵所而□事極未安。壽興曰,古人有量筋力而行之,病患若有難强之勢,則不可任情爲之,私家或有病患,則奉先,亦不能如其所欲矣。上曰,陵展謁時,前四拜後四拜,竝八番耶?壽興曰,累度拜跪,行禮甚艱矣。上曰,然則似爲二日擧動矣。壽興曰,勢當止留一日,斟酌脚部筋力之可堪而行之,爲宜。上曰,只展寧陵而歸,則其在情理,有所不忍,卽今脚部,甚患艱澁,而旣入寧陵洞口,何可廢此禮也?壽興曰,初擧動,只爲展謁私陵,雖廢此禮,亦無所妨矣。上曰,拜跪之節,□艱難行之,展謁三陵,不可不爲之矣。壽興曰,素膳事,敢此復達。雖是至情所在,決不可連日行素,慈殿調攝之中,亦連日行素,臣不勝憂悶惶悚,而敢有所達矣。上曰,已知之矣。缺四行壽興曰,敦寧府官,只有知事李久源,同知成稷而已。上曰,六卿中,只有趙珩乎?壽興曰,李尙眞,以奉常提調,祭物封進,爲任最緊,今當進去矣。又曰,判府事宋時烈上疏,臣近纔得見,多有不安之語,其疏批,尙未下矣。上曰,然。壽興曰,臣未知金佑明陳達,何以云云耶?必不□於其間,乃有所達,而時烈之不安如是,蓋閔家之終爲服喪者,乃時烈所定故也。上曰,其疏意,殊非泛然,皆是自當之辭矣。壽興曰,臣未知其事之是非曲直,而第念金佑明,乃殿下私人也,而方外儒臣,事非大段,而由是不安退歸,則豈不有累於聖德哉?方外之臣,卽與從仕之臣,頗有間焉。些少轉輾,輒生疑阻,疏批中,別加慰諭,丁寧說破,使之安心而退歸,何如?自上處之耳。上曰,百官陪祭,前有此例,庚午年啓舊陵前,亦有陵幸□祭時,何以爲之?壽興曰,初一日擧動,則進香一節,當此□上曰,初一日入往陵所,仍欲進香矣,政府進香□壽興曰,政府進香,班首爲之矣。上曰,初一日欲爲早發□之時,上食,似在辰末矣,前日溫幸,未竟一時,能達三十里,□陵三十里,比於溫泉三十里,似爲稍近矣。壽興曰,自上擧動□早夜矣。上曰,東方初明時出宮,則可趁上食之時矣。壽興曰,可及上食之時,展謁哭臨後,乃可參於上食矣。上曰,其日當有茶禮,參於此禮,乃所以親行也。壽興曰,往參盡□茶禮,此甚□當矣。上曰,進香凡幾司耶?壽興曰,儀賓·忠勳·宗親·議政府,凡四司耳。上曰,進香,何日爲之?奉出進香後,繼以□當。壽興曰,在下有所不敢者,若自上分付,則亦當爲之耳。又曰,司僕主簿李世甲被論之後,屢度呈狀,不爲行公,雖微末之間,旣被重綴,勢難察任。本職則遞差,監造官不可竝遞,推考察任,何如?上曰,依爲之。遂退。燼餘
禮曹啓曰,破舊陵後親行事,啓下矣,寧陵,當以親祭磨鍊,而取考庚午年文書,則穆陵親祭時,健元陵·顯陵,有遣大臣設祭之規,今亦依前例,健元陵·顯陵·穆陵,遣大臣,同日一體設行,何如?傳曰,允。禮曹謄錄
上在慶德宮。停常參·經筵。
神懿王后忌辰。
鄭晳啓曰,大司憲未差,執義李端錫,持平李寅煥,未肅拜,掌令柳㝚,避嫌退待,掌令朴純,牌招不進,持平洪萬鍾未肅拜。今日以監察茶時之意,敢啓。傳曰,知道。
又啓曰,備邊司郞廳來言,今日賓廳坐起日次,而國忌相値,亦以大臣進去山陵,故不得開坐云矣。傳曰,知道。
慈殿,藥房問安。答曰,知道。
慈殿·大殿,政院·玉堂問安。答曰,知道。
藥房提調趙珩,左承旨鄭錀啓曰,伏未審夜間,聖體調攝,若何?慈殿連日受灸,別無煩熱之候,而似有其效乎?臣等無任憂慮,敢來問安。今日受灸時刻,依前定以巳正,竝此仰稟。答曰,知道。
慈殿受灸後,慈殿·大殿,藥房·政院·玉堂·二品以上·六曹問安。答曰,知道。
吳斗寅啓曰,都監堂上前大司憲金徽,明日當以道路摘奸出去,而遞職之後,時無職名。今日內,令該曹,口傳付軍職,何如?傳曰,允。
兵曹口傳政事,司直金徽。
又啓曰,弘文館下番副修撰李濡,以挽章書寫官,當進詣都監晝仕之意仰稟,而每爲草記,似涉煩瀆,今後直爲出去,何如?傳曰,允。
又以摠護使意啓曰,啓舊陵及新陵上新陵儀註,自該曹□磨鍊,而習儀時見之,則多有疏漏之處,故自都監,參酌磨鍊節目,定奪於榻前後擧行矣。兩件節目,令該曹,更加磨鍊啓下,俾無臨時顚倒之弊,何如?傳曰,允。
又啓曰,副校理尹趾善,以挽章書寫官都廳,啓下之意,敢啓。傳曰,知道。
又以摠護使意啓曰,大輿長杠着筋,今才畢役。實入正筋一百十斤,而甚爲堅緻,不必加着,而更爲着漆矣。用餘正筋七十斤,滓筋二十斤,魚膠九十六斤,還送□之意,敢啓。傳曰,知道。
又以司饔提調意啓曰,今□京畿日次,儲蓄雉鮮,有捧入新陵之命,本院提調,當爲先詣,而提調檜原君倫,以都摠管,擧動時侍衛,提調福昌君禎,以殯殿監膳,先詣舊陵,提調閔鼎重,雖有□之命,臺諫,方請還收,未出,其代,提調蓬山君炯信,各殿監繕,更無推移之員,何以爲之?惶恐敢稟。傳曰,兼職無還收之事,其代,令該曹卽爲差出。
又以禮曹言啓曰,今此寧陵行幸時,健元陵·顯陵·穆陵,在於一山之內,當有展謁之擧,而自上方在靜攝之中,恐難行禮,三陵展謁,何以爲之?敢此仰稟。傳曰,只展謁一款磨鍊。
鄭錀,以戶曹言啓曰,今九月二十一日引見時,右議政金壽興所啓,今此遷陵發引時,都監陪往軍兵,依溫川行幸時例,令該曹量給五六日糧,何如?上曰,計其陪往軍兵之數,量給五六日糧可也事,命下矣。取考溫陽行幸時前後文書,則扈駕軍兵,各給五六日糧,千把以下將官,奴馬竝亦給五日糧。今亦依此例,以五日糧磨鍊題給之意,敢啓。傳曰,給六日糧,可也。
掌令朴純啓曰,臣於本府啓辭中,李䎘事,有不敢隨參之嫌,引避退待矣。處置請出,出於意外,臣誠狼狽,不知攸處。卽今所爭,雖在於過擧,其間措辭,實有所難便,何可諉之以無與前事,晏然論列乎?昨緣賤疾猝劇,召牌之下,竟未祗赴,臣之所失,至此尤大。請命遞斥臣職。答曰,勿辭。
尹深啓曰,掌令朴純,再啓煩瀆,退待物論矣。傳曰,知道。
司諫崔後尙啓曰,掌令朴純,竝引嫌而退,緘辭本草,不書議親,則循例照入,勢所固然,難便與否,姑置勿論。召牌不進,在法應遞,請掌令柳㝚出仕,朴純遞差。答曰,依啓。燼餘
答禮曹判書趙珩疏曰,省疏具悉卿懇。卿辭太過,卿其安心勿辭,從速察職。
護軍李惟泰上疏。大槪,因賤疾沈重,曾被召命,而未能趨赴,先陵緬禮之期漸迫,力疾扶曳,昨始來到城外,而舊疾添劇,稽滯祗謝,惶恐愧縮,無地自容。乞治前後違慢之罪事。
禮曹啓曰,開陵時及梓宮奉出時,發引時,下玄宮時,朔望日,望哭磨鍊啓下矣,取考本曹文書,則乙丑年發引後望祭時,及己亥年下玄宮時,設殿下位於內庭,行望哭之禮,而在京百官,則仁政殿庭行禮矣,今亦依此磨鍊擧行,何如?傳曰,允。
京畿監司李弘淵,橋梁道路檢飭後,入來。朝報
戶曹啓曰,傳敎矣,取考溫陽前行幸時文書,則扈駕軍兵,各給五日糧,千把摠以下,將官奴馬,並亦給五日糧,今亦依此例,以五日糧,磨鍊題給之意,敢啓。傳曰,題給六日糧,可也。訓局謄錄此條疊錄
上在慶德宮。停常參·經筵。
夜五更,月犯軒轅南小星,金星入太薇垣左掖門內。
遷陵都監堂上閔維重,郞廳柳以泰,監造官趙景望,誌石陪進事,新陵出去。
忠淸左道災傷敬差官姜時儆,出去。
慈殿,政院·玉堂問安。答曰,勿爲問安。
藥房啓曰,伏未審夜來,聖體調攝,若何?慈殿連日受灸,患候亦復何如?臣等不任憂慮,敢來問安。今日受灸時刻,依前定以巳正,竝此仰稟。答曰,知道。慈殿,夜來有煩熱之候,今日受灸,停止,可也。
原襄監司書目,橫城縣監李星齡,遭母喪事。
禮曹啓曰,破舊陵後,親幸事,啓下矣。寧陵,當以親祭磨鍊,而取考庚午年文書,則穆陵親祭時,健元陵·顯陵,有遣大臣設祭之規,今亦依前例,健元陵·顯陵·穆陵,遣大臣,同日一體設行,何如?傳曰,允。
禁府,白良輔·鄭時麟拿囚。啓。
掌令柳㝚啓曰,請張應一亟命遠竄。請還收新安尉孟萬澤爵號仍存之命。請還收前副修撰金萬重定配,前副護軍李䎘,削奪官爵門外黜送,前副應敎李選削奪官爵,前大司憲閔鼎重削職之命。請還收前正言成虎徵遠竄之命。新除授宣川府使金重明,曾任海美縣監時,科外誅求,專事肥己,及其罷歸,官庫掃如,湖右之人,至今唾罵,西路稍完之邑,決不可付諸如此濫猾之手。請新除授宣川府使金重明罷職。答曰,不允。
草莽臣朴世采上疏。大槪,臣於閔愼代喪,實有所大犯,不可一日自掩,而不首其罪狀,故昨始曳疾,來伏城外,敢冒萬死,略陳其當初服喪曲折,及變禮考據之說。仍乞下臣司敗,亟正王法,以爲亂人大倫者之戒事。入啓。
刑曹參判鄭榏辭職上疏三呈。入啓。
政院啓曰,傳敎矣。問于憲府律官,則以爲,凡功議有無,緘答中書送然後,例爲付標以入,而今此兵曹判書金萬基緘答,只書功臣,而議親則不爲擧論,以非議親,泛然書塡於付標中,悤遽之際,未及致察云。此公事,還爲出給,使之改入之意,敢啓。傳曰,知道。
遷陵都監郞廳閔黯,以殯殿諸具檢擧事,出去。
司諫崔後尙啓曰,請張應一亟命遠竄。措辭見上平安監司吳始壽,曾爲全羅監司時,曲護弑主之賊,終致逃失之狀,人所共憤,今此請罪,亦已晩矣。蓋弑主之賊,三月得捕,卽爲取服,則延拖九朔,非私而何?都命立起訟,在於同年十一月,則此後緩獄,猶有可諉,而其前趁不處斷,有若等待者,是何意歟?反奴中,放良者,斜出文記,雖有僞印見捉之事,許良後,斜出時用奸與否,非本主所知,以此勒稱一罪,尤非平心之道。事之曲直,姑舍勿論,臺啓方張之日,託以出巡還營,乃敢偃然馳啓,而揷入自明之辭,有同告訐者然,其輕朝廷蔑公議,莫此爲甚,豈容任其驕恣,以啓日後之弊?不可推考而止,請平安監司吳始壽罷職不敍。請還收前副修撰金萬重定配之命。請還收前大司憲閔鼎重削職之命。請還收前副應敎李選削奪官爵之命。請還收前副護軍李䎘,削奪官爵門外黜送之命。請還收前正言成虎徵遠竄之命。措辭竝見上新除授正言趙師錫,時在慶尙道東萊府,請斯速乘馹上來事下諭。答曰,不允。趙師錫,竣事後,自當上來,姑勿下諭。
答判府事宋時烈疏曰,省疏具悉卿懇。人心世道,日益殽薄,無根之浮言,何足介懷?至於疏中引咎之事,予以爲卿辭太過也,何者?卿之云云,旣在服喪之後,又有稟定之言,非卿斷以爲之之意,槪可見矣。何乃引嫌至此之極耶?至於家舍事,尤不然,朝家之所命,京兆之所執,卿何豫於其間耶?俱無可嫌之事,宜體前日之批,安心更勿爲辭,從速入來,以爲面諭,則是予所望也。卿其須諒予意,無負至望。仍傳曰,遣史官傳諭。朝報
吳斗寅,以戶曹言啓曰,今此遷陵時,舊陵中路□兩日大小晝停各處舖陳,皆自長興庫進排,殘司物力,更無餘地,而官員下人,奔走諸處,亦不暇及於他事。若於此際,陪往諸上司,徒循常時規例,各其依幕舖陳,亦令本庫進排,則其勢決難支堪,不可無變通除弊之擧。諸上司依幕,各自備去,勿爲侵責本庫之意,捧承傳施行,何如?傳曰,允。
尹深,以尙衣院提調意啓曰,遷陵時床卓交倚諸□纔已完漆,必須取陽曬固,然後,可無色品不齊之患,而於丹鳳門內,日日出曝,限數日仍閉丹鳳門,使人馬不得出入,從容曬出,何如?傳曰,允。
缺半丈以兵曹遷陵時節目磨鍊單子,傳于沈梓曰,晝停勿爲磨鍊,禁軍等,只着戰服·戰笠,而甲胄不爲磨鍊。
有政。
吏批,判書李尙眞,在外未肅拜,參判姜栢年進,參議金益炅進,左副承旨吳斗寅進。
以洪處亮爲大司憲,宋基厚爲掌令,張善瀓爲司饔提調,洪九敍爲司僕主簿,金徽爲戶曹參判,趙昌期爲直講,李象鼎爲司議,朴純爲文學,徐文尙爲修撰。
兵批,判書金萬基進,參判金宇亨服制,參議孟胄瑞,道路摘奸事出去,參知李奎齡服制,左副承旨沈梓進。
以申翰周爲羽林衛將,□爲副摠管,趙昌期爲司果,宋以穎爲副司勇,朴純爲副司果,金徽爲副司直,閔熙爲護軍,李世甲爲副司果。燼餘
長生殿郞廳,以提調意啓曰,內梓宮,將以今九月二十八日卯時,陪進舊陵,二十六日,結裹奉安於正殿之意,敢啓。傳曰,知道。寧陵遷陵儀軌
禮曹啓曰,順懷墓丁字閣重修次知監役所報內,袱木裔,試爲拔出,則連接處,腐杇折傷,故毁撤之際,自然頹圮,勢難支撐。其他執頉處,亦盡腐朽,年久材瓦,無一可用云。以此觀之,則不得重修,勢未免改建。令該曹,所入材瓦等物,措備輸送,而本曹郞廳一員定送,與監役官,一同看役,與堂上官一員,往來監董,畢役於未凍之前,何如?傳曰,待明春,依此擧行。又啓曰,今此遷陵時,議政府率百官,宗親府·儀賓府·忠勳府·京畿監司進香事啓下,而破舊陵日子遲速,未能豫度,不得循例擇日,待罷舊陵成殯後,五處進香,隨時設行之意,分付,何如?傳曰,允。禮曹謄錄
上在慶德宮。停常參·經筵。
昧爽,黃黑雲一道如氣,起自南方,直過艮方,長數十餘尺,廣尺許,漸進東方,移時乃滅。
咸鏡監司書目,意外仍任之命,旣有所不敢承當者,亟命遞改臣職,以幸公私事。
全羅監司書目,全州判官姜碩賓,其父病危劇,還任無期,罷黜事。
慈殿,藥房問安。答曰,知道。勿爲問安。
藥房提調趙珩,左副承旨吳斗寅啓曰,伏未審夜來,聖體調攝,若何?慈殿煩熱之候,比昨加減亦如何?臣等不任憂慮之至,敢來問安,今日受灸,仍爲停止乎?敢此仰稟。答曰,知道。慈候,與昨無異,受灸,停止,似可。
掌令柳㝚,持平李寅煥啓曰,請張應一亟命遠竄。請還收新安尉孟萬澤,爵號仍存之命。請還收前副修撰金萬重定配,前副護軍李䎘,削奪官爵門外黜送,前副應敎李選削奪官爵,前大司憲閔鼎重削職之命。請還收前正言成虎徵遠竄之命,請新除授宣川府使金重明亟命罷職。新除授掌令宋基厚,時在忠淸道淸州地,請斯速乘馹上來事,下諭。答曰,不允。下諭事,依啓。
戶曹啓曰,行判中樞府事金壽恒,九月朔頒料次,倉官進去,請受祿牌,則以爲,時未肅謝,不受官敎,旣無官敎,則不可受料云。依前例,令倉官輸送之意,敢啓。傳曰,知道。又啓曰,判中樞府事宋時烈處,十月朔月廩,依例輸送,則辭而不受,以奴名,呈狀於本曹曰,非但不久當爲下去,方在待罪之中,偃然受廩,尤有所不敢云。係是大臣廩料,何以爲之?敢稟。傳曰,更爲輸送。
政院啓曰,行司直李浣,來詣請對矣。傳曰,引見。
司諫崔後尙啓曰,請張應一亟命遠竄。請平安監司吳始壽罷職不敍。請前副修撰金萬重,遠竄之命還收事。請還收前大司憲閔鼎重,削職之名。請還收前副應敎李選,削奪官爵之命。請還收前副護軍李䎘,削奪官爵門外黜送之命。請還收前正言成虎徵遠竄之命。措辭竝見上國舅事體,與朝臣自別,毋論事之大小,固不可有所干豫,而頃者淸風府院君金佑明,以陵寢表石及閔嶪家喪禮,至於請對陳達,蓋表石一款,因大臣建白,已有成命,則其體之重爲如何,而乃敢出位犯分,有敢仰達。且閔嶪家喪服之制,自是閭巷間事,尤非國舅之所可言,而猥煩天聽,至有査處之擧,亦豈非失體之甚者乎?請淸風府院君金佑明罷職。答曰,不允。噫,今日臺閣,可謂寒心矣。父子者,五倫之首,三綱之元一頹,則人不得爲人,謂之閭巷間事,而經幄之臣,臺閣之官,相繼杜護,不以爲重者,抑何意也?向者繼後子承重,亦是閭巷事,而臺閣爭執,閱月經年,同是人倫莫重之事,而前後之論,有若白黑之異者,其故安在?表石事,雖曰大臣建白,已有成命,若諉之於此而人不敢言,則亦非國家之福,此豈臺臣之言乎?今之失體之責,爾安敢辭哉?若謂之難免失位之嫌,則可矣,謂之猥煩天聽,實涉駭異也。朝報
吳斗寅,以禮曹言啓曰,健元陵參奉李世膺,病勢卒重,勢難入直,前頭有展謁之擧,不可不備員。李世膺,今姑改差,以在京無故人,令該曹口傳差出,何如?傳曰,允。
又啓曰,今九月二十六日,行社稷·永寧殿·宗廟遣大臣告由祭設行事啓下,而卽今大臣見存之員,只有右議政金壽興,以摠護使,山陵進去,不得已以宗宰,推移塡差之意,敢啓。傳曰,知道。
吳斗寅,以兵曹言啓曰,本曹郞官,當此多事之日,郞廳中,兼任都監者,本職曾爲啓遞矣。正郞洪,宿患風症,近又添㞃,勢難供職,今姑改差,令該曹以無故人,口傳差出,何如?傳曰,允。
沈梓,以守禦廳言啓曰,前府使曺無敵,本廳別將已爲啓下,而方在罷散中,時無職名,令該曹依例,付軍職察任,何如?傳曰,允。
又啓曰,前庶尹柳之發,本廳從事官,已爲啓下,而時無職名,令該曹付軍職,冠帶常仕,何如?傳曰,允。
鄭晳,以義禁府言啓曰,今此遷陵時,紙牓神輿左右考喧二員·靈輿左右考喧二員·導駕二員,及前頭大駕行幸時,左右考喧二員·挾輦左右二員·駕後二員·當直一員·本府留司一員,當以十六員分差,而本府十員內,一員被囚,不足者七員。假都事七員,令該曹,前期差出實假,以爲推移分差之地,何如?傳曰,允。
又啓曰,守禦使李浣,來詣請對矣。傳曰,引見。
又以禦營廳言啓曰,今此十二番軍,十二番別馬隊別破陳等,射砲用劍試才賞格,從分數多寡,以本廳所儲木綿面給後,別單書入之意,敢啓。傳曰,知道。
沈梓啓曰,伏見該曹草記,今此遷陵及擧動時,諸上司凡干策應,一切防塞事蒙允矣。第念他上司,則皆有典僕,凡具可以自備,而至於本院,則常時大小雜物元合出處,擧皆策應於該司,而今乃混入於諸上司中,一體不給,則自炊爨□以至器皿水飮,皆無以措手,其在體面,亦甚不當。本院則特爲進排事,分付該曹,何如?傳曰,允。
尹深啓曰,本院郞廳一應使喚雜役,專委於水工,水工二名,晝夜供役,苟簡莫甚。前頭破舊陵之後,承旨·史官,當分詣山陵,而□不成模樣。依庚午年例,限遷陵間,水工二名加設,何如?傳曰,允。
假注書任堂書啓,臣敬奉聖批,往傳于行判中樞府事宋時烈,則以爲,批諭雖勤,而餘悸尙多,更將陳疏,仰暴危悃云矣。答曰,知道。燼餘
未時,上御興政堂,守禦使李浣請對。入侍,左承旨鄭錀,假注書金斗明,記事官尹致績·睦昌明。餘缺燼餘
義禁府啓曰,今此遷陵時,紙牓神輦左右考喧二員·靈輿左右考喧二員·導駕二員,及前頭大駕擧動時,左右考喧二員·挾輦左右二員·駕導二員·駕後二員·當直一員·本府留司一員,當以十六員分差,而本府都事十員內,一員被囚,不足之數七員,假都事七員,令該曹,前期差出實假,竝以爲推移分差,何如?傳曰,允。禁府謄錄此條疊錄
都摠府啓曰,都摠管趙珩,今方入直,明日內局問安,及藥物開庫時,當爲進去,而有難續續煩啓,限入直間,除標信進去之意,敢啓。傳曰,知道。都摠府謄錄
尙衣院官員,以提調意啓曰,本院年例所捧邊兒枕席,其數不多,五六年以來,每以明歲所用,仍用捧之,常無餘存。豫備之件,大龍鳳文席,則本來稀用,故逐年所捧,見在者稍優。明年爲始,姑除龍鳳文席貢,每張以邊兒枕席四張上納事,分付所貢之邑,龍鳳文席,則姑看前頭,臨用變通,何如?傳曰,允。戶曹謄錄
訓鍊都監啓曰,訓鍊別隊右部屬長興等七邑一司軍兵,今九月二十五日京中逢點事,入啓蒙允,行會全羅監兵使及當該營將處。軍兵則今已畢到,依營將所送成冊,今方點閱,而侍衛一事,軍兵上番之擧,事係重大,本道兵使,旣不馳啓,又無文狀,殊甚可駭。兵使申命全,從重推考,何如?傳曰,允。訓局謄錄
上在慶德宮。停常參·經筵。
巳時,太白見於未地。
下直,寶城郡守鄭昌翰。
藥房提調趙珩,左副承旨吳斗寅啓曰,伏不審夜來,聖體調攝,若何?慈候,與昨無異乎?臣等憂慮未已,敢來問安。答曰,知道。慈殿煩熱之候,比昨稍減矣。
司諫崔後尙啓曰,國舅之干豫外事,實關後弊,故臣忝在言地,敢有所論列。伏承聖旨,辭旨極嚴,惶隕震越,不知所出。蓋陵寢表石之當否,閔家喪禮之是非,元非可論。凡有所見,各自陳奏,自是朝臣事,而在國舅,則不可其出位,論事之不當,殿下旣已知之,而臣之所論,亦在於此,非爲閭巷間事,本不可上聞。又非謂大臣建白,上有成命,則群下不敢容意,而辭不達意,致勤嚴敎,何敢一刻晏然?昨緣夜深,今始來避,臣罪至此尤大。請命遞斥臣職。
摠護使書目,有所懷,箚子上送事。
政院啓曰,以朴世采上疏,傳曰,閔愼未査覈前,此上疏,何以捧入耶事,傳敎矣。僚員齊會,相議捧入,而未及覺察,不勝惶恐。
傳曰,本院之矇然捧入,殊甚不察。當該承旨推〈考〉,此疏還出給。
吏曹口傳政事,以趙昌期爲兵曹正郞,李德龜爲健元陵參奉。
遷陵都監郞廳閔黯,殯殿諸具檢擧後,入來。
掌令柳㝚,持平李寅煥啓曰,請張應一亟命遠竄,還收新安尉孟萬澤,爵號仍存之命。請還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝見上新除授宣川府使金重明,曾任海美,科外誅求,專事肥己。臣㝚,伊時適守隣邑,詳聞其事,有若目覩矣,及其以病罷官之日,臣㝚,以封庫差員,馳進本縣,則官廳遺在米若干斗外,百物掃如,貪蹤之狀,據此可知,不合收用,亦已明矣。西路稍完之邑,決不可付諸濫猾之手。請新除授宣川府使金重明亟命罷職。答曰,不允。
答司諫崔後尙曰,昨日之啓,今日之避,如出二人之手,是何臺體?勿辭,退待物論。
答吏曹判書李尙眞疏曰,省疏具悉卿懇。今玆之命,意非偶然,卿辭何乃至此?安心勿辭,從速察職。
答大司憲洪處亮疏曰,省疏具悉卿懇。勉副銓長,意非偶然,卿之固辭,何用乃爾?安心勿辭,從速察職。
答大司諫申晸疏曰,省疏具悉。爾其勿辭察職。
答刑曹參判鄭榏疏曰,省疏具悉。卿辭太過,更勿爲辭,從速察職。
答都承旨李元禎疏曰,省疏具悉。卿無可辭之事,勿辭,從速察職。
政院啓曰,臣等取考庚午年遷陵時日記,則承旨二員,進往陵所,梓宮出安靈幄殿後,一員則卽爲還來,發引下玄宮時,更爲進去矣。其時則破舊陵後,下玄宮之間,幾至二十日之多,而今則破舊陵後,發引日子促迫,二員似當竝爲仍留,陪往新陵,何以爲之?敢稟。傳曰,依爲之。朝報
都摠府啓曰,都摠管趙珩,以昌德宮尙衣院床卓等物曬曝處,看檢事,進去晝仕,請出標信。傳曰,知道。都摠府謄錄
訓鍊都監啓曰,前兵使李泌,馬兵右別將,已爲啓下,而方在罷散中,時無職名,依例付軍職,冠帶常仕,何如?傳曰,允。訓局謄錄
上在昌德宮。停常參·經筵。
夜五更,流星出北斗星下,入太掖西垣內,狀如甁,尾長五六尺許,色白,光照地,有聲。
藥房提調趙珩,左副承旨吳斗寅啓曰,伏未審夜來,聖體調攝,若何?伏想近日憂慮之中,不無損傷,臣等不任憂慮,敢來問安。答曰,知道。證候,已言于醫官矣。
藥房再啓曰,卽伏聞下敎缺數行此藥劑入之意,敢啓。答曰,知道。缺二行
沈梓,以都摠府言啓曰,本府堂上副摠管閔昇,以馬兵別將李尙敬,以禁軍別將隨駕,都摠管福平君㮒,以神輦侍衛進去。都摠管閔熙,時在郊外,病不上來。今此陵幸時,寶劍侍衛守宮應備六員,而見存者只五員,都摠管閔熙,似當有變通之道,令該曹稟處,而闕員及有頉,竝令卽爲口傳差出。且本府郞廳,各有差備,而經歷趙國均·盧道昌,都事崔鼎鉉,以舁梓宮官啓下,無以推移。侍衛三員中,一員令該曹,卽爲改啓下,以爲備員侍衛之地,何如?傳曰,允。
吳斗寅,以內醫院意啓曰,駝駱粥,當自十月初一日封進,依前例分付之意,敢啓。傳曰,知道。
又以弘文館言啓曰,本館上番校理臣任相元,臣尹趾善,以大祝,明日當詣山陵□,副校理尹搢,雖方呈辭,聞其病不至大段,牌招入直,何如?傳曰,允。
又以吏曹言啓曰,今此啓陵後親祭時,奉常寺正,依禮文,當爲典祀官,而本寺正李有相,以都監郞廳兼察,李有相本職改差,其代,口傳差出,何如?傳曰,允。
鄭晳,以兵曹言啓曰,禁軍及新進番精抄軍習操,當爲設行於今月晦日,而與啓陵日期相値,停操之意,敢啓。傳曰,知道。
尹深,以禮曹言啓曰,卽者健元陵新參奉李徵龜呈狀內,重患傷寒,症勢沈痼云。不可等待其差病,依願改差,其代,令該曹以在京無故人,卽爲口傳差出,何如?傳曰,允。
又以摠護使意啓曰,都廳奉常寺正李有相,屢朔奔走之餘,重得傷寒,已過十餘日,症勢漸危。遷陵日期已迫,李有相改差。其代,以輔德李東溟差下,何如?傳曰,允。
注書李沆大輿陪進,代假注書南益熏。
傳曰,右議政留待,引見。
政院啓曰,兵曹判書金萬基,禮曹判書趙珩,來詣請對矣。傳曰,引見。
鄭晳,以兵曹言啓曰,以都摠府啓辭,都摠管閔熙,時在郊外,病不得入來,似當有變通之道,令該曹,稟處事,允下矣。閔熙,以身病,勢難入來察任,而本府無見存之員,欲以推移於擧動時侍衛,則閔熙摠管之任□改差似當,而宰臣進退,不敢擅便,上裁,何如?傳曰,依啓辭施行。
戶曹參判金徽,左尹權堣,工曹參議李尙逸,兵曹參議孟胄瑞來啓曰,臣等進詣新舊陵,道路橋梁摘奸,則道路橋梁,已盡修治。新陵洞口,有橋梁造作處,而石物今方曳運,欲待其盡運後,造作所入雜物,豫爲待候,而但禿浦浮橋所造船隻,今方督促,數日內,必爲造成,而卽今所見,誠爲可慮。且聞水下船二三隻,來泊京江,尙不□曳上云。令京畿監司,分付水邊各官,定給曳船軍之意分付,何如?傳曰,允。
掌令金奐啓曰,臣曾忝憲府,重被乖謬之斥,實所自取,復叨憲職,夢寐不到,承乏苟據,□點非分之恩,感激靡措,瀆擾之誅,豈不知懼?顧臣□更改請竄之論,又在本院,難冒情勢,與前無異。請命遞斥臣職。答曰,勿辭。退待物論。
行大司憲洪處亮啓曰,臣頃忝銓曹,自遭官謗,屛伏郊外,恭俟譴罰,幸蒙恩遞,繼有新命,斷無冒恥出謝之理,更上辭疏,冀許譴罷,而臣所兼內贍寺提調,有啓纘日進排祭物之事,事體至重,日期已迫,且以單提調,無他推移之員,故不敢退在,進伏門外。今此憲長之除,又出千萬夢寐之外,臣誠惶悶,罔知攸處也。身爲政官,果有循私之跡,則臺官之據法請罪,甚得臺體,而見棄淸議之人,雖閑班散職,猶難抗顔就列,況職是掌憲重地,責是糾劾官邪,則揆以廉隅,決難冒居。況臣以□燦·李墀等,除職事推緘在身,尙未照勘,□不可一刻晏然,請命遞斥臣職。答曰,勿辭。退待物論。
掌令柳㝚,持平李寅煥啓曰,請張應一亟命遠竄,孟萬澤尉號還收,金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,請新除授宣川府使金重明亟命罷職。措辭竝見上,司諫崔後尙,掌令金奐,行大司憲洪處亮,竝引嫌而退,請罷之論,實循公議,雖承嚴旨,何必爲嫌?立幟重論,再起鬧端,乖謬之見,前後無異,情勢難安,姑置勿論,旣被推勘,在例當遞。請司諫崔後尙出仕,掌令金奐,大司憲洪處亮遞差。答曰,不允。處置事,依啓。燼餘
申時,上御思賢閣,右議政引見時,右議政金壽興,禮曹判書趙珩,兵曹判書金萬基,右副承旨鄭晳,假注書金斗明,記事官尹致績·睦昌明入侍。壽興曰,臣新從外來,伏聞聖候不寧,不勝憂慮之至。上曰,今日有頭痛之候矣。壽興曰,臣去時,慮其役事之或遲,旣皆□自爾速成矣。上曰,何爲其然耶?壽興曰,一日之內,開壙畢役,灰隔亦甚堅築,以此推之,其他役事,皆可及期爲之耳。上曰,以半月形成陵處,則不可多築云,四方之石,所以多築者,乃爲其地勢之不縮耳。壽興曰,表石勢當未畢於下玄宮前,是慮也。上曰,尙未畢役耶?壽興曰,加簷石,未及輸送,必以江水之淺,故未易運致耳。上曰,籠臺石,或立於其前則幸也。壽興曰,籠臺或可立,而加簷石,決難及期矣。上曰,卿去後箚子□目旣已細及,予亦□茶禮□往陵所矣。壽興曰,臣在新陵時,得見朝報,今番陵行親祭時,三陵,遣大臣行祭事,啓下矣。庚午年陵行,在於啓陵前,穆陵親祭時,禮當行祭先陵,而今番陵幸,定於破舊陵後,梓宮在殯,自上哀思方深,凡事一如初喪,此時先陵行祭,似爲未安。且國恤時,卒哭前,凡大小祭祀,皆不得設行,則今此啓陵後虞祭前,宗廟朔祭,亦當一體停止矣。上曰,然則竝停止,可也。壽興曰,冬享大祭,定於來初九日,而大祭受誓戒散致齋,凡七日,初七日望哭之後,間一日行祭,殊無致齋之意,誠爲未安,禮家有初旬有故,則退行中旬之禮,今此冬享大祭,更爲推擇於中旬,似爲便當矣。上曰,更以中旬推擇,可也。壽興曰,啓陵之役,雖畢於晦日,乘暮陪出,事甚未安,何以爲之乎?上曰,黑夜陪出,誠爲未安。觀其灰隔掘出之幾何,可以酌知矣。珩曰,壙中□昏夜爲役事,亦未必精詳矣。萬基曰,觀其灰隔幾何之敎,誠爲至當。上曰,其中有所持難者,乃玉冊·竹冊也,□見庚午年謄錄,始役四日,外梓宮前隅,始得露出,乃爲奉出矣。壽興曰,其時日短地凍,功役之遲,其勢固然,今則不然。凡凍地,初雖堅固,其中則未必如初頭之甚堅。上曰,予聞之則閭閻之久遠埋葬,或有成石槨者云。萬基曰,私家□多入,而果有如此者矣。上曰,國家葬事,必用隧道,四面□時所築,故或有未固處也。萬基曰,擧動節目,皆已定奪啓下,而其中有一事焉,雲劍擬望之人,皆適有故,除新舊陵都監堂上之臣,擧動隨駕之人外,無他可擬之員。淸風府院君,方遭臺彈,只有李浣一人,留都大將事,實爲難處,已前擬望受點之人,單望啓下,何如?上曰,其在事體未知,何如?壽興曰,他無推移之處,其勢良難耳。上曰,六卿中,見存者幾人乎?萬基曰,趙珩,以藥房提調隨駕,李尙眞,以奉常提調進去,無他卿宰矣。壽興曰,趙珩,將爲隨駕,則此中又無提調,似當加出,而又無可以加出之人,都承旨李元禎,使之隨駕,趙珩仍任,何如?上曰,依爲之。壽興曰,陵所擧動,旣爲扈衛,則懸燈□不可不爲之。上曰,懸燈不爲紛擾耶,雖有巡羅當缺三行壽興曰,只隔數三日,而聖候不寧,前頭擧動,抑恐未必矣。上曰,適於此除,又有此患。□壽興曰,臣之出往後,伏聞公主有痘患,症勢極順云,不勝欣幸。上曰,予必親往,相議啓梓宮之事矣,適有此患,今夜服藥,則雖有微效,而亦不無憂慮矣。珩珩曰,近來都城,痘患大熾,且聖候方在調攝中,擧動一節,甚可慮矣。壽興曰,雖爲擧動,必須乘晩出宮之意,以箚子陳達矣。上曰,明日習儀,無時刻耶?萬基曰,明日習儀,趁早爲之,欲於中路,八巡遞運,入往舊陵,旋卽放送耳。壽興曰,習儀前,小臣且有先往之事,明日乃書銘旌,臣當馳往參見,午時,當書銘旌矣。上曰,銘旌,必須豫備二件,將於道路,經過兩日,浥露蒙塵,此件不可用於下玄宮時也。壽興曰,今此啓舊陵時,臣與都監諸堂上,當相會看審,而第所破前面,卽石物罅隙有頉處也。遷陵之擧,初由於此,則啓陵時看審,事體重大,都監諸臣之外,合有別遣參審之擧,故敢達矣。上曰,原任大臣·六卿·三司,一體詳審,可也。遂退。燼餘
上在慶德宮。停常參·經筵。
巳時午時,日暈。
下直,包伊萬戶柳沂玩。
藥房提調趙珩,左副承旨吳斗寅啓曰,伏未審夜來聖體,若何?湯藥進御之後,發表浹而頭痛之候,未知猶未盡祛耶?臣等不任仰慮之至,敢來問安。答曰,知道。症候,已言于醫官矣。
鄭晳,以都摠府言啓曰,今日入直軍士,中日習射,請出標信。傳曰,知道。
有政。
吏批,判書李尙眞,陵所出去,參判姜栢年,參議金益炅進,都承旨李元禎進。
兵批,判書金萬基,山陵都監陵所進,參判金宇亨,紙牓書寫官,陵所進,參議孟胄瑞,參知李奎齡進,右副承旨鄭晳進。
吏批啓曰,全州判官,當爲差出,而名雖判官,其實代行府尹之事,自前必以才望表著者,備擬矣。卽今可擬之人絶乏,守令中,有聲績人,竝擬何如?傳曰,允。
吏批,以張善瀓爲大司憲,權斗紀爲正言,金奐爲司書,李彙晉爲直講,宋挺濂爲兵曹佐郞,申厚命爲全州判官,洪處亮爲右參贊,任弘亮爲兵曹佐郞,申琓爲禮曹佐郞,李有相爲應敎,任相元兼春秋減下。
兵批,以李泌爲副護軍,張善瀓爲副司直,曺無敵爲副護軍,李有相爲副司直,金奐爲副司果。
以各殿望哭儀註,傳于吳斗寅曰,各殿望哭儀註中,大王大妃殿望哭,則當於本殿別殿爲之。王大妃殿望哭,則當於本殿殿庭爲之,以此改磨鍊,而內殿望哭,則亦當進參於大妃殿望哭位次之後,以此磨鍊。世子,非但前日所患,時未快愈,亦與當初磨鍊時有異,世子入參一款,勿爲磨鍊。
李元禎,以吏曹言啓曰,新陵虞祭親祭時,亞·終獻官,當以正一品塡差,而除先詣陵所人員外,他無推移塡差之勢。虞祭初獻官,則以在京之員,塡差受香,而其餘亞·終獻官諸執事應差之員,亦無無故在京之人,不得已以先詣陵所之員,推移塡差之意,敢啓。傳曰,知道。
鄭晳,以訓鍊都監言啓曰,訓鍊別隊右部屬長興等七邑一司軍兵,今九月二十五日京中逢點事,入啓蒙允,行會全羅監兵使,及當該營將處矣。軍兵等,今已畢到,依營將所送成冊,今方點閱,而侍衛一司軍兵上番之擧,事係重大,本都兵使,旣不馳啓,又無文狀,殊甚可駭。兵使申命□從重推考,何如?傳曰,知道。
又以訓鍊都監言,啓曰,前兵使李泌,禁軍別將已爲啓下,而方在罷散中,時無職名,依例付軍職察任,何如?傳曰,允。缺四行
又以兵曹言啓曰,京畿監司李弘淵,以畿驛事勢十分切急之狀,枚擧馳啓,請依己丑年例,以前□添給畿驛。本曹,以外方驛馬各差備入把之後,若有餘數,則觀勢劃給添助之意,覆啓允下矣。外方驛馬上來元數四百匹內,各□定給之數,已至於三百二十匹,而前謄錄所付,未及定給者,其數尙多。來頭啓請加定之數,亦未知其當至於幾匹,則入把之數,用餘之數,時未能的實,而隨其餘數之多少,自本曹,以豫備率往舊陵者外,依己丑年·己亥前例,劃給畿驛,而自畿驛調用之際,切勿越站便行,以致遠地□病斃之患宜當。京畿監司處,以此行文知會,何如?傳曰,允。
吳斗寅,以禮曹言啓曰,遷陵都監啓辭,舊陵及新陵上山陵儀註,自都監,旣已磨鍊,而習儀時見之,則多有疏漏之處,故自都監,參酌應行事,更爲定奪於榻前後,擧行矣。兩件節目,令該曹更加詳盡磨鍊,俾無臨時顚倒之弊,何如?傳曰,允事,傳敎矣。曾於己丑己亥兩年□曹,只依五禮儀,上山陵儀註磨鍊,而今此新陵上□依己亥謄錄所載者磨鍊矣。該曹則儀注之外,他無□之路,惟在都監臨時觀勢處變之,如何?至於啓舊陵節目,□旣不在於五禮儀,亦於庚午年謄錄中,只奉出□奉安□載錄,而其間小小儀節,不得詳載。今進兩儀註,亦出於參酌□,敢啓。傳曰,依榻前定奪,與都監相議改入。
又以禮曹言啓曰,五禮儀,有陵所遙望經宿以上,前發二日,遣大臣告廟之文,而今此陵幸,則日子急遽,勢未及前二日行之。勿拘禮文所載,而前發一日,擧行之意分付,何如?傳曰,允。
尹深,以戶曹言啓曰,行判中樞府事金壽恒,今九月朔頒料,不爲受去,故令倉官,輸送之意,啓達之後,分付該曹,依例輸送,則以爲所住之處,距京城頗遠,在外受料,尤有所不安云。大臣祿捧,何以爲之?敢啓。傳曰,輸送。
鄭晳,以漢城府言啓曰,今此誌石奉往時,各部官員,當爲待候於分授地境,而南部官員,終不待候,當該部官推考,何如?傳曰,不可推考,先罷後推。
掌令柳㝚,持平李寅煥啓曰,請張應一遠竄,還收孟萬澤尉號,請還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。請宣川府使金重明罷職。措辭同前答曰,不允。金重明遞差。
鄭晳啓曰,前宣川府使金重明,遞差事,命下矣。臺諫,方以罷職論啓,遞差傳旨,不得捧入之意,敢啓。傳曰,知道。
兵曹口傳政事,副摠管二,昌城君佖·鄭榏。
答領議政許積疏曰,省疏具悉卿懇。噫,近日世道人心,如水益下,朝廷之上,倘論彌滿,進退之際,一循同異,若非同色目也,則攻之斥之,惡其多用,況卿居鼎軸之任者乎?一自卿之蒼黃去國之後,怪妄之輩,自謂得計,挺身立幟,惟恐卿之上來,其心所在,如見其肺肝,何用介意?卿若上來之遲,則不但正中此輩之計,當此遷奉之禮,百僚莫不執役,而卿之所掌尤重,卿若退在引咎,使莫重之禮,不得如儀,則於卿之心,亦當如何也?宜體至意,安心更勿固辭,從速上來,以副予望。元疏未下仍傳曰,遣承旨傳諭。
答領中樞府事鄭太和箚曰,省箚具悉卿懇。已悉予意於前後之批矣,復何多誥?卿其安心調理,更勿固辭。
答判中樞府事宋時烈疏曰,省疏具悉卿懇。已悉予意於前後之批,更何多誥,卿辭無乃太過乎?宜體予意,安心勿辭。禮畢之後,從速入來,無負面諭之意。元疏未下仍傳曰,遣承旨傳諭。
明日破舊陵望哭正時,卯正二刻,開門,罷漏後。燼餘
上在慶德宮。停常參·經筵。
夜二更,流星出大陵星上,入北方天際,狀如鉢,尾長五六尺許,色赤。
上出御興政堂前庭,行啓舊陵望哭禮後,大王大妃殿·王大妃殿·大殿·中宮殿·世子宮·嬪宮,藥房·政院·玉堂·二品以上·六曹·宗班單子問安。答曰,罔極。
藥房提調趙珩,副提調李元禎啓曰,伏未審夜來,聖體調攝若何,湯劑連進,而快得發表乎,頭疼之候,比前,何如?臣等無任憂慮,敢來問安。答曰,知道。與昨無異。
藥房再啓曰,卽伏聞下醫官之敎,自上感冒未盡和解之中,又有腰痛之候,臣等不勝伏慮之至,卽與諸醫相議,則皆以爲,小柴胡湯,合羌活燥濕湯,加桑寄生·杜沖·薑汴炒·山梔炒各一錢,連進三貼宜當云,依此劑入之意,敢啓。傳曰,知道。
藥房三啓曰,聖體調攝之中,當此冬節,趁早擧動,仍爲經宿,則必有大段傷感之患,故臣等豫用仰慮矣。數日內感冒之症,尙未和解,而更添腰痛之候,雖或進藥,今明間快得平復,亦未可期,此時强爲勞動,則必未免大有所添傷,臣民憂慮,曷有其極,臣等忝在保護之地,不勝悶慮,敢此仰達。伏乞勉抑至情,亟下陵幸停止之命,以副群下之望幸甚。答曰,未死餘喘,更遭遷奉之禮,哀慟之懷,方切于中,而只俟展謁,以伸往年如有求而不得之意矣。不幸寒疾乍愈,又有腰部沈重之症,追慕罔極,心膓摧裂,更觀明日症候,而差退似當。
政院啓曰,今日望哭禮中嚴啓請之時,左通禮李之馨,未及來待,自上出位時還入時,俱不引導,而贊禮節次,全不啓請,其不職之失非矣,李之馨請推考。傳曰,允。
吳斗寅啓曰,今日開門後,兵曹佐郞任弘亮肅拜單子,通禮院官員,依例來呈,旣已捧入肅拜單子,而□入來肅謝云,任弘亮之趁未來待,通禮院官員之徑先呈單,俱爲可駭,竝推考,何如?傳曰,允。
鄭晳啓曰,小臣與同副承旨尹深,領議政及宋判〈府〉事處,傳諭下直。傳曰,知道。
吳斗寅,以都摠府言啓曰,副摠管閔昇,以訓鍊都監假中軍,挾輦砲手抄擇事,新營進去,請出標信。傳曰,知道。
又啓曰,都摠管張善瀓,昨日政,拜大司憲矣,陵幸時不得備員,猶夫前日可慮。其代,令該曹卽爲口傳差出,何如?傳曰,允。
又以禮曹言啓曰,上山陵儀註,亦與右議政金壽興相議,加減磨鍊以入之意,敢啓。傳曰,知道。
又以禮曹言啓曰,各陵抽牲摘奸,當爲發送,而當此遷陵多事之日,驛路廚傳之弊,不可不慮,今朔則姑勿擧行之意,敢啓。傳曰,知道。
傳曰,史官一員待命,騎馬三匹立之,舊陵所內摘奸。
鄭晳啓曰,臣敬奉聖批,往傳于領議政許積,則以爲,臣之罪名,又加一層,滓穢之蹤,不宜更進輦穀之下,而遷奉之期已迫,犬馬之誠難禁,冒昧上來,縮伏陵底,愧懼益切,置身無所,不意玆者,近侍馳臨,傳宣聖批,十行綸音,夐出尋常,此豈非負罪之臣所敢承當者乎?奉讀未半,涕淚交頤,顧臣情迹,斷無重入脩門之理,而陳疏乞免,亦所不敢,伏地惶悚,只竢重誅云矣,敢啓。傳曰,知道。
鄭晳,以兵曹言啓曰,洪宇紀,今日巡將啓下,而卒得寒疾,不能運動,以此病狀,勢難入來,不得已原單子中,改付標以入之意,敢啓。傳曰,知道。
又以兵曹言啓曰,卽接禁軍別將牒呈,則駕扈抄啓禁軍李義相,身病極重,不得隨駕云,其代,以他人改付標以入之意,敢啓。傳曰,知道。
吳斗寅,以禮曹言啓曰,今九月二十七日引見時,擧行條件中,冬享大祭,更以中旬推擇事,傳敎矣。更令日官推擇,則來十月二十日爲吉云,以此日,原啓中改付標以入,而宗廟朔祭,亦爲停止之敎,付標以入之意,敢啓。傳曰,知道。
正言權斗紀啓曰,臣之努劣,最居人下,尋常職務,猶懼難堪,意外新命,萬不近似,緬禮已迫,不得不祗謝恩命,而正言趙師錫,卽臣同生妹夫也,在法當遞,何可仍冒?請命遞斥臣職。答曰,勿辭。
司諫崔後尙啓曰,臣之論劾國舅,誠以出位論事,係關後弊,而其漸不可長也,當初啓辭,與日昨引避之辭,皆陳其國舅之於朝臣,本體不同,其所陳達,非其職也,臣之所見,本無昨今之異,而及承聖批,實出意慮之外,臣誠惶感,不知聖意之所在也。此無非人微言淺,不能感悟君父之致,將何顔面,仍玷臺席乎?情勢踧踖,召牌之下,竟未祗赴,而適緣賤疾深重,今始來避,臣之罪戾,至此尤大,請命遞斥臣職。答曰,勿辭。
吳斗寅啓曰,正言權斗紀,司諫崔後尙,再啓煩瀆,退待物論矣。傳曰,知道。燼餘
京畿監司書目,梓宮當日未時量,無事到陵所緣由,及領議政許積,昨日朝,到陵外閭家事。
罷推現告,南部參奉方泰重。朝報
御營廳啓曰,本廳十三番後部後司別左司屬,忠淸道七哨,原襄道三哨合十哨軍兵,開城府京案各差備仍立軍兵,合一千九百十三名及黃海道別馬隊四十七名,已爲逢點整齊矣。來十月初一日,與十二番軍兵替代後,舊軍放送之意,敢啓。傳曰,知道。御營廳謄錄
都摠府啓曰,都摠管張善瀓,昨日政,移授大司憲矣。陵幸時,不得備員,猶夫前日可憂,其代,令該曹口傳差出,何如?傳曰,允。又啓曰,副摠管閔昇,以訓鍊都監假中軍,挾輦砲殺手抄擇事,新營進去晝仕,請出標信。傳曰,知道。都摠府謄錄此一條疊出
上在慶德宮。停常參·經筵。
未時,雷動。
大王大妃殿·中殿,藥房問安。答曰,知道。
大王大妃殿·王大妃殿·中殿,政院·玉堂問安。答曰,知道。
藥房提調趙珩,副提調李元禎啓曰,卽未審夜來,聖體調攝,若何?湯劑連進,而感冒之候,幾盡和解乎,腰痛之症,比昨加減,亦復何如?臣等,不勝仰慮之至,敢來問安。答曰,知道。症候,已言于醫官矣。
再啓曰,卽伏聞下醫官之敎,感冒之候,似爲差減,而腰痛之症,比昨少無減歇,至於轉動之際,且有牽引刺痛之候,臣等,無任悶慮之至。昨承三啓之批,辭旨悲懇,奉讀感愴,不覺涕隕,第陵幸一款答批中,有更觀症候差退之敎,此出於終天至情,不忍遽停梓宮省謁之禮,臣等,豈不欲將順聖意,而以卽今患候,一兩日內,決無遠外動駕之望,不得不更此仰達,伏乞深加思量,速下陵幸停止之命,以副群下之至望,不勝幸甚。答曰,更觀一兩日症情,初三日退行,可也。
尹深啓曰,傳語頗涉稽滯,寅時成貼狀啓,今始入來,事極可駭,不能檢飭之失,在所難免,兵曹當該郞廳,京畿監司差使員,竝推考,何如?傳曰,允。
梓宮奉出時望哭後,大王大妃殿·大殿·中殿·世子宮,藥房問安。答曰,罔極。
大王大妃殿·王大妃殿·中殿·世子宮·嬪宮,政院·玉堂·二品以上·宗班單子。答曰,罔極。
藥房口傳啓曰,聖候不寧之中,昨行望哭之禮,臣等,已不勝其憂憫,而明曉適値朔日,亦當有望哭之節,當此寒節,凌晨勞動,露處觸風,不無添傷之慮,伏念朔日望哭,比諸昨今,則輕重有別,合有權停之道,敢此仰達。答曰,所患腰痛,今日望哭行禮後,別無添傷之患,前頭望哭之禮,亦且無多,其在情理,何忍停止乎?來曉行禮事,斯速分付,可也。
口傳再啓曰,伏承聖敎,臣等,固知有懷難抑,而陵幸,旣定於初三日,則前一兩日間,必須十分善攝,毋至添傷,然後保無後悔,今若爲此些少節目,終誤省謁之大禮,則欠缺莫甚,伏乞深加商量。答曰,初意明曉,望哭之禮,不忍停止矣。卽今所患,雖無添苦,恐誤前頭擧動之說誠是,今姑停止,可也。
鄭晳,口傳啓曰,兵曹郞官,不能禁喧,當該郞廳請推考。傳曰,允。
尹深啓曰,梓宮奉出時,問安進去下直。傳曰,知道。
以摠護使狀啓,啓陵時,玄宮開封一節,依下玄宮時領議政,率執義封標例爲之事,啓稟事。傳曰,一依下玄宮時例,擧行。
鄭晳啓曰,以都摠府啓辭,都摠管缺傳曰,允。
傳于吳斗寅曰,□驛馬二十匹,一處二匹式□闕下至陵所十處分立□飛傳之地事,分付兵曹。
傳曰,四方石減割事□傳敎矣,所畵圖次,作速上送,以待指揮事,摠護使處,卽爲下諭。
吳斗寅,以侍講院言啓曰,伏聞朝者世子宮,藥房與朝廷問安後,本院問安時,以罔極答下,而承言色,以知道誤傳,良久之後,乃覺其錯誤,言于政院云,此雖出於昏妄之致,其不謹之習,不可不懲,請當該承言色推考,答辭,竝以罔極改書之意,敢啓。傳曰,知道。
又以禮曹言啓曰,卽伏見摠護使狀啓,則梓宮奉出後,漆色無欠,固難豫知,而如或有加漆之擧,則似當有告由之擧,取考國恤時謄錄,則梓宮加漆時,累次加漆,每告事由,實涉煩瀆,累次加漆之意,添入初次告祝中,令代葬官,因朝奠豫告矣。今此梓宮加漆之擧,亦依此例,令藝文館,措辭撰出事,分付,何如?傳曰,允。
傳曰,猝患腰痛之症,明日不得卽詣奉審,哀痛罔極之懷,無以形言,欲觀症情,退行於初三日,而日期甚忙,不可不速爲講定之事,則卿宜待梓宮成殯後,明早入來稟定以去,各司進香事,依筵中定奪之意爲之事,摠護使處,卽爲下諭。
備忘記,凡哭臨儀註,有哭盡哀之文,則不可乍哭乍止,今日望哭之時,哭止哭之間,有同十五擧聲之節,殊無詳審禮節之意,當該官,從重推考。
傳于吳斗寅曰,大司憲張善瀓推考,蕩滌。
吳斗寅啓曰,今日奉梓宮望哭時刻,初以申末待令,□奉出傳語,徑先猝至,急遽之間,未及啓請中嚴,而□啓外板,顚倒之失,在所難免,不勝惶恐,敢啓。傳曰,知道。
獻納李藼啓曰,臣猥陳一疏,久未承批,方在惶悚俟罪之中矣。緬禮旣迫,義不敢不參於成服之列,故黽勉祗肅,而揆以體例,未免違謬,其何敢晏然在職,處置同僚乎?非但臣身狼狽之勢已極,其在臺體,決不可一刻仍冒,請命鐫削臣職。
大司憲張善瀓啓曰,臣昔歲,忝叨此職,已著僨敗,則律以古人言責之義,今不可再汚臺席也決矣。況且前任金吾,以成虎徵配所單子遲誤咎刻之故,至被考譴之命,方在勘律之中,風憲之地,尤不可一刻苟冒,請命遞斥臣職。答獻納大司憲曰,勿辭。退待物論。
禁府,李文會拿囚。啓。
京畿監司書目,楊州呈,以吏曹判書李尙眞辭職上疏上送事。
府啓,竝引嫌而退,相避應遞,只循職序,召牌不進,在例當遞,雖未承批,公義爲重,則祗肅參列,元非可嫌,前事之嫌,固無可言,而旣被推勘,不可仍在,請正言權斗紀,司諫崔後尙,大司憲張善瀓,遞差,獻納李藼出仕。答曰,依啓。大司憲出仕。已上燼餘及朝報
政院啓曰,以都摠府啓辭,都摠管,令兵曹,口傳差出事允下,而以判書不在之故,不得差出云,令次官卽爲差出,何如?傳曰,允。都摠府謄錄
成均館啓曰,今九月初九日儒生上旬輪次,大司成未差,不得爲之之意,敢啓。傳曰,知道。議政府謄錄郞廳白鴻擧校正。郞廳鄭彦郁書。
上在慶德宮。停常參·經筵。
去夜,傳曰,今則已無改梓宮之擧,而啓梓宮一款,則時未的定,不可不急急議定,承旨待開門,急急馳進陵所,問議于領相及宋判府事以來,而與右承旨,趁午前入來。
朔祭望哭後,慈殿·大殿·中殿,政院·玉堂問安。答曰,罔極。兩慈殿·大殿·中殿·東宮,二品以上·六曹·大司憲問安。答曰,罔極。
藥房啓曰,寒風徹宵,日氣料峭,伏不審聖體此時,若何,腰痛之候,比前加減,何如?卽伏聞慈殿,自昨夕,有惡寒之候,未知卽今患候,亦何如?臣等,伏不勝憂慮之至,敢來問安。答曰,知道。慈候,當言于醫官矣。
吏曹口傳政事,以金元瑞爲南部參奉,具必成爲北部參奉。
摠護使金壽恒,因傳敎入來。
吏曹啓曰,臺諫有闕,政事,取稟。
藥房口傳啓曰,下玄宮日子尙遠,其前連日行素,恐有添傷之患,不勝憂慮,明日以後,自上勉抑至情,先進常膳,兩慈殿,亦宜一體勸進,敢此仰達。答曰,予雖有所患,不至於難進素膳,而只爲兩慈殿,不得不强循所懇,至於發靷及下玄宮日,大殿·內殿,更進素膳宜當。
政院啓曰,行司猛李濡,肅拜單子來呈之後,不爲肅謝,其稽緩之狀,殊極可駭,請推考。傳曰,允。
全羅監司書目,任實等官呈,以惡虎噉殺人命之數,至於三名之多,極爲驚慘事。
昨日備忘記,凡哭臨儀註,有哭盡哀之文,則不可乍哭乍止,今日望哭之時,哭止哭之間,有同十五擧聲之節,殊無詳審禮節之意,當該官,從重推考。
傳曰,右議政,引見。
政院啓曰,禮曹判書趙珩,大司憲張善瀓,來詣請對矣。傳曰,引見。
摠護使金壽恒,還爲陵所出去。
右承旨沈梓,因傳敎入來。
左副承旨吳斗寅,因傳敎,領相及宋判府事處問議後,入來。
右承旨·左副承旨,引見。
司謁,口傳于右承旨曰,如有啓梓宮之擧,則當有分付之事,故使之入來矣,梓宮議定不啓,而旣已入來,依庚午年例出去。
藥房再啓曰,卽因醫官所傳,伏聞慈殿患候,一樣無減,與諸醫相議,則皆以爲,小柴胡湯,加荊芥·蘇葉·乾葛·麥門冬·山梔炒各一錢,黃連酒炒七分,元方柴胡·黃芥,各減五分,進御宜當云,此藥三貼,卽爲劑入之意,敢啓。答曰,知道。
府啓,請張應一亟命遠竄,還收新安尉孟萬澤爵號仍存之命。請還收前副修撰金萬重定配,前副護軍李䎘削奪官爵門外黜送,前副應敎李選削奪官爵,前大司憲閔鼎重削職之命,還收前正言成虎徵遠竄之命。措辭竝同上前啓,前宣川府使金重明罷職事,停啓。答曰,毋庸瀆擾。
引見時,右議政金壽恒所啓,今番遷陵時,三南守令,以會葬官,今方來待陵所,而前頭進往新陵,留待下玄宮後,當爲入京下直。此時,守令,不可累日曠官,此事雖非大段,而合有變通之〈道〉故敢達。上曰,倂令除朝辭下去,而原襄道會葬官,亦令直爲下去,可也。又所啓,啓舊陵親幸,有初三日差退之敎,而卽今聖候不寧,一兩日間,快復未易,當此寒節,郊外動駕,不無添傷之慮,且梓宮進發之期,定於初四日,則初三日擧動,決難經宿,而又不可往返於一日之內,事多難便之節矣。大司憲張善瀓曰,動駕三十里程,觸犯風寒,群情憂慮,況且腰痛之候,行禮甚難,雖是至情所在,決難强行,願下明白之敎,速爲停止。禮曹判書趙珩曰,當此日氣峭寒之際,若一日往返,則當犯兩夜,尤可憫慮,而下情之最所憂畏者,拘忌之疾,無一寸乾淨地,薰染之氣,遍熾城內,此時動駕,極是危道,尤用煎憫矣。都承旨李元禎曰,若聖候安寧無事,則今此遷奉之大禮,擧動一節,群下固當將順之不暇,而卽今患候,決難自强,況遍城拘忌之患,非人力所可淸淨,觸冒危道,動駕郊外,萬分憫迫矣。上曰,所患腰痛,雖妨運動,而哀慟罔極之情,不忍廢梓宮省謁之禮,稍遲一兩日,若似少減,則必欲進去,故藥房累啓,而不得允從矣。腰痛之候,今亦無減,而卿等累懇至此,徐觀日氣和解,往展新陵。以上朝報
都摠府啓曰,今日入直軍士,當爲中日習射,遷陵相値,限虞祭間,姑停之意,敢啓。傳曰,知道。都摠府謄錄
上在慶德宮。停常參·經筵。
大殿,政院·玉堂問安。答曰,知道。王大妃殿,藥房·政院·玉堂問安。答曰,知道。
藥房啓曰,伏未審夜來,聖體,若何?腰痛之候,與前一樣無減乎,慈殿湯劑連進之後,患候,似有差愈之效乎?臣等憂慮未已,敢來問安。答曰,知道。慈候及予之所患,已言于醫官矣。
京畿監司書目,楊州呈,以領議政許積上疏上送事。
府啓,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝見上答曰,亟停勿煩。
行判中樞府事金壽興,破舊陵看審後,入來。
答領議政許積疏曰,省疏具悉卿懇。不幸因疾,未伸哀慕,罔極之懷,五內如割,只自慟泣而已,卿之固辭,雖出於難安之意,當此莫重之禮,封閉玄宮之擧,不得如禮,則於卿亦當,如何?勿爲更辭,安心趁卽擧行,俾無未盡之患,以副至望。仍傳曰,遣史官傳諭。
傳曰,領相疏批已下,玄宮封閉等禮,除肅拜進參事,遣史官傳諭。以上朝報
義禁府啓曰,頃以擧動時,本府都事,不足於分差之故,假都事七員,啓請差出,其中二員,分送於大輿左右考喧矣,今則擧動,旣已停止,在京實都事尙有五員,而大輿差備,仍定假都事,事涉未安,實都事二員換送之意,敢啓。傳曰,知道。禁府謄錄
禮曹啓曰,梓宮上字書寫日時,以初三日辰時,仍朝奠兼行事,今爲啓下矣,但念發引前一日,啓殯奠,兼行於其日朝奠事,曾已啓下,今此梓宮上字書寫之奠,又於朝奠兼行,則似爲簡便,令日官,更爲推擇,則同日午時爲吉云,書字奠,以此時刻設行,而晝茶禮仍爲兼行之意,分付,何如?傳曰,允。禮曹謄錄
上在慶德宮。停常參·經筵。
申時,日暈。夜二更,流星出王良星上,入織女星下,狀如斗,尾長七八尺許,色赤,光照地,有聲。自三更至五更,電光。
慈殿·大殿,政院·玉堂問安。答曰,知道。慈殿,藥房問安。答曰,知道。
藥房啓曰,伏未審夜來,聖體,若何?腰痛之症,與前一樣無減乎,慈殿患候,連進湯劑,而時無差愈之效乎?臣等無任憂慮,敢來問安。答曰,知道。慈候,與昨無異。
京畿監司書目。果川縣監尹寀,本月初二日,遭父喪事。
持平洪萬鍾啓曰,臣不幸有狗馬之疾,素患毒痁,三發於積傷之餘,又於十數日前,連遭子女喪,慘慽之中,症勢添重,仍成氣瘧,連日發作,陳疏乞免,見阻喉司,情勢憫縮,罔知攸措,啓陵日期奄迫,不敢偃然退伏,舁疾出肅,進參於成服之列矣。三昨午後痛勢未歇之前,聞有望哭之擧,忍死往來,重觸外風,還家之後,寒熱大作,滿身刺痛,欲起還仆,昏不省事,竟未趨詣於朔日望哭之禮,身爲言官,不參哭班,揆以法例,理難晏然,目今梓宮在殯,上下遑遑,此豈臣子言病之秋,而症情危篤,旣未奉職,不得不瀆擾於聖上哀慕之中,臣罪至此,益無所逃,卽當自列,而委頓沈痛,末由運動,等待少間,今始來避,所失尤大,請命罷斥臣職。答曰,勿辭。退待物論。
明日發靷望哭時,子正三刻,開門二更五點。
府啓,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝同上,引嫌而退,未參哭班,只緣身病,則人所難免,何必爲嫌?請持平洪萬鍾出仕。答曰,不允。出仕事。依啓。朝報
上在慶德宮。停常參·經筵。
辰時,日有左珥。夜一更,電光。
子時,上出御興政堂前庭,行發靷望哭禮後,大王大妃殿·王大妃殿·大殿·中宮殿·世子宮·嬪宮,藥房·政院·玉堂·二品以上單子問安。答曰,罔極。
王大妃殿,藥房問安。答曰,知道。王大妃殿·大殿,政院·玉堂問安。答曰,知道。
藥房提調趙珩,副提調李元禎啓曰,伏未審此時,聖體調攝,若何,子夜哭泣之中,伏想大有添傷,而區區憂慮,不能已矣,慈殿患候,亦未知與前,何如?敢來問安。答曰,知道。慈候,與昨無異,予之所患,已言于醫官矣。
藥房再啓曰,卽伏聞下醫官之敎,腰痛之候,一向無減,而今者又有感冒之候,此是連日冷處,出於添傷之致,臣等,不勝驚慮之至,卽與諸醫詳議,則皆以爲,人蔘敗毒散,加乾葛·荊芥·蘇葉·黃芩酒炒各一錢,三貼連進宜當云,以此劑入之意,敢啓。傳曰,知道。
鄭晳啓曰,今日三更五點傳缺差備門外,誤打以四點,莫重望哭親臨時,有此更點誤打之事,尤極可駭,當該傳漏下人,令攸司推治,何如?傳曰,允。
尹深啓曰,臣中路靈幄殿問安,下直進去。傳曰,知道。
鄭晳啓曰,臣新陵問安進去,下直。傳曰,知道。以上燼餘缺
持平洪萬鍾啓曰,臣之賤疾,閱月沈痼,而緬禮迫近,不敢退伏,忍死扶曳,黽勉出肅,纔過數日,症勢添劇,朔日望哭,不得進參,揆以法例,實合退斥,處置請出,出於意外,分義所在,卽當趨命,而昨夕召牌之降,適出於痁患方發之時,昏仆不省,竟未祗赴,逋慢之誅,固已難逭,而當此聖上哀慕之日,情勢憫蹙,不得不連事瀆擾,臣罪至此,萬殞猶輕,疾病輕重,姑捨勿論,應被推緘,決難仍冒,請命罷臣職。答曰,勿辭。退待物論。
去三十日摠護使狀啓。大槪,梓宮奉出隧道後,下壙奉審,則壙內,乾淨無事,梓宮段,小無欠處事。承旨狀啓。大槪,梓宮奉安後,王子·大臣·二品以上·三司奉審,則梓宮連接處,小無罅隙,壙中極爲乾淨事。
京畿監司書目,大輿,當日□時,自舊陵發靷,寅時,到禿音浮橋,無事通行事。
又書目,大輿,當日巳時,無事到廣智院大晝停事。
府啓,引嫌而退,召牌不進,在例應遞,請持平洪萬鍾遞差。答曰,依啓。以上朝報
上在慶德宮。停常參·經筵。
慈殿·大殿,政院·玉堂問安。答曰,知道。慈殿,藥房問安。答曰,知道。
藥房提調趙珩,副提調李元禎啓曰,伏不審夜來,聖體調攝,若何,感冒之候,湯劑進御,而快得解表乎?慈殿症候,比前亦何如,臣等,不勝憂慮之至,敢來問安。答曰,知道。慈候,比昨安穩,予之所患,已言于醫官矣。
再啓曰,卽伏聞下醫官之敎,湯劑進御之後,得微汗而尙有餘熱,臣等不任伏慮,卽與諸醫商議,則皆以爲,小柴胡湯,加乾葛·連翹·麥門冬·山梔炒各一錢,黃連酒炒七分,元方甘草減三分,連進二貼宜當云。此藥,依劑以入之意,敢啓。答曰,知道。
吳斗寅啓曰,昨自申後,至初更,傳語頓絶,而缺終不來傳,事極可駭,其間曲折,今方査問,而其不能檢飭之失,在所難免,兵曹當該堂上郞廳及京畿監司當該差使員,請竝從重推考。傳曰,允。
李元禎,以侍講院言啓曰,本院下番四員中,司書金奐,以女息拘忌之疾,今方陳疏,兼司書李藼,疏批未下,說書沈壽亮,新陵問安進去,兼說書趙持謙,下玄宮進去,他無入直之員,不得已以上番,姑降入直,而上番中,亦無推移之人,兼弼善崔後尙,卽令該曹,口傳付軍職,使之察任,司書金奐,亦當有變通之道,亦令該曹,稟處,何如?傳曰,允。
兵曹口傳政事,副司直崔後尙。
李元禎,以吏曹言啓曰,命下矣。司書金奐,其女息,旣有拘忌之疾,則勢難入直春坊,今姑改差,何如?傳曰,允。
禮曹,謝恩兼冬至使拜表吉日,來十一月初六日卯時,方物封表,同月初三日改付標,啓。
以領議政處傳諭史官書啓,傳曰,卿辭雖固,當此莫重之禮,在其職而不可代行,宜體前疏之批,從速進參,俾無顚倒狼狽之患事。更遣史官傳諭。
尹深啓曰,領議政處,遣史官傳諭事,命下矣。今已夜深,城門已閉,明日待開門,傳諭之意,敢啓。傳曰,知道。燼餘
摠護使承旨京畿監司書目,大輿,初四日申時,無事到沙器所□宿次事。
又書目,大輿,辰時,到大橋大晝停所事。朝報
上在慶德宮。停常參·經筵。
慈殿·大殿,政院·玉堂問安。答曰,知道。
王大妃殿,藥房問安。答曰,知道。
藥房提調趙珩,副提調李元禎啓曰,伏未審夜來,聖體調攝,若何?感冒之候,比昨一樣無減乎,慈殿患候,亦復如何?臣等憂慮未弛,敢來問安。答曰,知道。慈候,與昨一樣,予之所患,已言于醫官矣。
事變假注書任堂遞差,兪夏謙爲之。
尹深,以訓鍊都監言啓曰,訓鍊別隊右部屬全羅道康津軍一百八十二名,海南軍九十名,珍島軍四十名,南原軍八十九名,淳昌軍三十一名,潭陽軍四十二名,昌平軍四十一名,玉果軍十二名,谷城軍十六名,求禮軍十四名,雲峯軍十九名,合一司軍兵,來十一月二十五日京中逢點之意,全羅監兵使及當該營將處,行移,何如?傳曰,允。
又以兵曹言啓曰,本曹啓下事目內,十里內傳語軍,則部將率領,檢飭飛傳矣,次知部將,晝夜不離,各別看檢之意,自本曹再三申飭,而本曹,晝則發遣郞廳,夜則發遣書吏,常常檢飭矣,去夜則次知部將,退去其家,不爲看檢,□其怠慢之狀,誠甚可駭,請當該部將汰去。傳曰,決棍後,汰去。
又以兵曹言啓曰,曹草記,本曹啓下事目內,十里傳語軍,則部將率領,檢飭飛傳矣,次知□部將,晝夜不離,各別看檢之意,自本曹,再三申飭,而晝則發遣郞廳,夜則發遣書吏,常常檢飭矣,去夜則次知部將,退去其家,不爲看檢云,其怠慢之狀,殊甚可駭,請當該部將汰去。傳曰,決棍後汰去事,傳敎矣。當該部將李廷奭,依前敎決棍汰去。缺燼餘
以領議處傳諭史官書啓,傳曰,卿辭雖固,當此莫重之禮,在其職而不可代行,宜體前疏之批,從速進參,俾無顚倒狼狽之患事,更遣史官傳諭。此一條疊錄
山陵都監書目,初五日午時,大輿,無事到山陵成殯事。
京畿監司書目,大輿,初五日午時末,無事到新陵事。
初七日下玄宮時,望哭正時,巳初一刻,虞祭時望哭正時,未初一刻。以上朝報
訓鍊都監啓曰,訓鍊別隊右部屬全羅道康津軍一百八十二名,海南軍九十名,珍島軍四十名,南原軍八十九名,淳昌軍三十一名,潭陽軍四十二名,昌平軍四十一名,玉果軍十二名,谷城軍十六名,求禮軍十四名,雲峯軍十九名,合一司軍兵,來十一月二十五日京中逢點之意,全羅監兵使及當該營將處,行移,何如?傳曰,允。訓局謄錄此一條疊錄
上在慶德宮。停常參·經筵。
未申時,日暈。一更·五更,有霧氣。
慈殿,藥房問安。答曰,知道。
藥房提調趙珩,副提調李元禎啓曰,伏未審夜來,聖體調攝,若何?腰痛症候,與前加減,何如,而感冒之症,幾盡和解乎?慈殿症候,亦未知何如,臣等憂慮未弛,敢來問安。答曰,知道。慈殿症候,與昨一樣矣。
上出御興政堂前庭,行下玄宮望哭禮後,大王大妃殿·王大妃殿·大殿·中宮殿·世子宮·嬪宮,藥房·政院·玉堂·二品以上·宗班單子問安。答曰,罔極。
李元禎啓曰,假注書□以拘忌之疾,不得仕進,今當多事之日,史官不可不備員,□差出,何如?傳曰,允。
假注書,李墪爲之。
□以吏曹言啓曰,今十月初八日行永寧殿·宗廟還告文祭獻官,以大臣塡差,而盡往陵所,不得已從一品中,宗宰中塡差之意,敢啓。傳曰,知道。
鄭晳,以兵曹言啓曰,禁軍能走馬二十匹,因傳敎處排立矣。下玄宮狀啓來到之後,則排立禁軍,似當撤罷,而□則限封陵畢役間,姑爲仍存乎?敢稟。傳曰,知道。缺傳語後,亦爲罷送。
上出御興政堂,行虞祭望哭禮後,大王大妃殿·王大妃〈殿〉·大殿·中殿·世子宮·嬪宮,藥房·政院·玉堂·二品以上·宗班單子問安。答曰,罔極。
政院啓曰,卽聞領中樞府事鄭太和,病患猝重,係是大臣之病,敢啓。傳曰,卽遣御醫中術業最精者,看病。
假注書任堂啓曰,臣敬奉缺前後聖諭之懇切,事勢急迫缺僭猥之罪,自知難逭,不勝惶悚之缺燼餘
上在慶德宮。停常參·經筵。
藥房都提調趙珩,副提調臣李元禎啓曰,伏不審夜來,聖體調攝,若何?昨日再次哭臨之餘,伏想有所添傷,慈殿氣候,亦未知如何,臣等區區憂慮,敢來問安。答曰,知道。慈候,與昨無異,予之所患,已言于醫官矣。
藥房再啓曰,卽伏聞下醫官之敎,自上感冒餘熱,猶未盡祛,鼻內乾燥時,有衄血之候,此是肺火上升之致,卽與諸醫等商議,則皆以爲黃芩湯,加生地黃酒洗二錢,柴胡·側栢葉各一錢,元方片芩加五分,朴荷減半,此藥宜當云,依此三貼製進之意,敢啓。答曰,知道。
傳于尹深曰,歸厚署棺板一部,送于內需司事,言于該曹。
吳斗寅啓曰,臣承命進去陵所,梓宮上山陵後,請中使祗傳問安之意,仍爲進待,下玄宮後,卽爲還來矣,敢啓。傳曰,知道。
李元禎,以侍講院言啓曰,領中樞府事鄭太和,今日卒逝,曾經師傅大臣之喪,王世子,皆有擧哀遣宮官致弔致祭之禮,今當依此例擧行,而王世子方在調攝之中,遷陵望哭時,亦未入參,今此擧哀一款,似難擧行,而致弔則當自本院,依例稟行,致祭則令該曹,擇日擧行,何如?傳曰,允。
鄭晳,以御營廳言啓曰,本缺黃海道五哨,原襄道五哨,合十哨缺京中逢點十二月初一日缺番西道□兵使處,以此依缺傳曰,知道。
傳于尹深曰,缺
缺官當爲進去舊陵缺率役軍,卽爲分付京。缺
備忘記,今觀摠護使及承旨馳啓,則梓宮奉入玄宮之際,內外隔木寸數差違,不得奉入,致有還出之擧,不但未安,其在事體,極爲驚駭,本廳堂上郞廳,俱難免罪,竝拿問處之,邊首木手,亦爲一體拿問。
摠護使舊梓宮奉入玄宮之際,外梓宮左右隔木寸數差違待罪事狀啓,傳曰,勿待命事,回諭。
獻納李藼啓曰,臣之當初違例出肅者,蓋揆以分義,終不敢不參於大禮,其餘事體,有不暇顧也,而至於晏然察任,全沒臺體,亦有所不敢,故只參哭班,不爲連啓而退,陳疏乞免,見阻喉司,情勢狼狽,竊自悶蹙矣。今聞物議,則旣出之後,不爲連啓,亦非臺體云,臣於此難免瘝曠之罪,何可一日冒居,以益其咎乎?請命鐫削臣職。答曰,勿辭。退待物論。
鄭晳啓曰,獻納李藼,再啓煩瀆,退待矣。傳曰,知道。
大殿,政院·玉堂問安。答曰,勿爲問安。王大妃殿,政院·玉堂問安。答曰,□。慈殿,藥房問安。答曰,知道。
尹深啓曰,領議政箚子到院,而以停朝市,留院之意,敢啓。傳曰,入之。
持平李寅煥啓曰,臣以張應一事,閱月論啓,兪音尙悶,臣竊惑焉,應一之疏,一言半辭,無非熒惑陰賊之意,至有所不忍言不忍聞之語,爲此說者,亦有心腸,豈不知譏辱君父之爲大戮,而惟其傾陷朝紳之計,撐滿弸鬯,無隙可乘矣。自有山陵之事,抵掌而起,張皇䝱持,無所不至,其意以爲如是而後,君父之意,可以疑惑,雷霆之怒,可以激發,足以驅臣鄰於不忠之地,足以逞私感於一網之打。吁,其計凶且慘矣,詭譎之狀,不正之態,殿下亦已洞燭,而薄施編配之罰,終爲失刑之歸,請張應一亟命遠竄。請還收新安尉孟萬澤爵號仍存之命。請還收前副修撰金萬重定配。前副護軍李䎘削奪官爵門外黜送。前副應敎李選削奪官爵。前大司憲閔鼎重削職之命。還收前正言成虎徵遠竄之命。措辭竝同上新啓,昨日虞祭望哭之時,兼司僕將李喜寅,乘醉入班,問安之際,全不拜跪,身參大庭會哭之列,被酒之狀,事極痛駭,不可尋常處之,請兼司僕將李喜寅拿問定罪。張應一之罪狀,聖明之所洞燭,而國人之所共憤,請竄之啓,實循公議,而前司書金奐,以一己之私見,欲遏方張之論,其自恣之態,在所難掩,累以乖謬被斥,而未過一日,旋擬淸班,殊無分別是非之意,政體乖當,物議譁然,請吏曹當該堂上郞廳從重推考,引嫌而退,當初祗肅,勢不獲已,處置請出。蓋循物議,則仍爲連啓,固無不可,而累事引嫌,殊涉瀆擾,請獻納李藼遞差。答曰,不允。拿問處置事,依啓。燼餘
禮曹啓曰,卽接宗廟署所報,則今初八日□還告文時,本署官員,看檢室門鎖鑰,封標後奉審,則永寧殿第四室仰面板子井間長機四條末端,皆有釁隙,幾至破落,而其中第四井長機末端,已爲脫出,幾至墜落。西夾空室仰面板子井間長機五條末端,亦有釁隙,幾至脫落,西夾第三室外樽所仰面板子長機,亦將頹落云。本曹堂上,與本署提調,當爲奉審,而本署提調臣金徽,以遷陵都監堂上,方在陵所,待其還朝,卽爲奉審後,稟處,何如?傳曰,允。禮曹謄錄
上在慶德宮。停常參·經筵。
夜四更·五更,電光。
藥房提調臣趙珩,副提調臣李元禎啓曰,伏未審夜來,聖體若何?湯劑進御之後,鼻內乾燥衄血之症,時無加減之效乎?慈殿症候,伏未知何如,臣等不任憂慮,敢來問安。答曰,知道。慈候,已言于醫官矣。
藥房,慈殿問安。答曰,勿爲問安。
鄭晳啓曰,長生殿□工曹判書李正英拿來事命下矣,禁府郞廳來言,以本府無堂上之故,發遣郞廳拿來事,□本府分付拿來之意,敢啓。傳曰,知道。
傳曰,舊陵次知內官人,今方出去,遷陵都監堂上一員,解事郞廳一員,雖未入來,直往舊陵事,分付。
傳于沈梓曰,舊陵次知內官,今方出去,右承旨亦爲進去。
尹深,以禮曹言啓曰,卽接宗廟署所報,則今初八日還告文時,本署官員,看檢室門鎖鑰,封標後奉審,則永寧殿第四室仰面板子井間長機四條末端,皆有釁隙,幾至破落,而其中第四井長機末端,已爲脫出,幾至墜落。西夾空室仰面板子井間長機五條末端,亦有釁隙,幾至脫落。西夾第三室外尊所仰面板子長機,亦將頹落云,本曹堂上,與本署提調,當爲奉審,而本署提調臣□以遷陵都監堂上,方在陵所,待其還朝,卽爲奉審□稟處,何如?傳曰,允。此一條疊錄
鄭晳,以兵曹言啓曰,今月初十日□以停朝市,不得爲之之意,□傳曰,知道。
又以兵曹言啓曰,都摠經歷李□陵所未及還歸,而今日監軍單子中,本府下吏,誤以□擧案,至於受點,摠府下吏,則自本曹得罪,不得已單子中,改付標以入之意,敢啓。傳曰,知道。
尹深,以宗簿寺官員,以提調意啓曰,卽接福昌君楨單子,則主仁嬪祀而無子,欲以其兄福寧君栯之次子爀爲後,而旣奉仁嬪祀,則其於立後,不可循例呈禮曹,自本寺入啓處置云,福昌君,以仁嬪奉祀之人,欲爲繼後,則不得循例呈于禮曹,其勢固然,而本寺亦不敢直請立後,何以爲之?敢稟。傳曰,旣奉仁嬪祀,則不可循例爲之,依單子,以爀繼後。
又以禮曹言啓曰,宗簿寺啓辭,卽接福昌君楨單子,則主仁嬪祀而無子,欲以其兄福寧君栯之次子爀爲後,而旣奉仁嬪祀,則其於立後,不可循例呈禮曹,自本寺入啓處置云,福昌君楨,以仁嬪奉祀之人,欲爲繼後,而不得循例呈于禮曹,其勢固然,而本寺,亦不敢直請立後,何以爲之?敢稟。傳曰,旣奉仁嬪祀,則不可循例爲之,依單子,以爀繼後事,傳敎矣。以此辭緣,依法例□,敢啓。傳曰,知道。
傳于尹深曰,歸厚署棺板一部,送于內需司事,言于該曹。
行大司憲張善瀓啓曰,臣之難冒之狀,聖明亦已洞燭,而至於推考之蕩減,當遞之出仕,俱是異思,出於格外,臣誠惶感,不知攸措。處置請遞之後,雖有特出之命,其在臺體,不可冒沒,所當爾時卽爲自列,而顧念勳府進香,嬪殿監膳,日迫事急,不敢少緩,泯默辭朝,姑待後日矣。今聞物議,以當避不避爲非,臣於此已不勝其瞿然,而且金吾兩推緘照勘,臣以同罪之人,有不宜同參之嫌,以此以彼,尤不可冒居臺閣,請命遞斥臣職。答曰,勿辭。退待物論。
府啓,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,吏曹當該堂上郞廳從重推考。措辭竝見上大司憲張善瀓,引嫌而退,推考旣已蕩滌,則不必更避,勘律自有他僚,則尤無可嫌,請大司憲張善瀓出仕。答曰,不允。處置事,依啓。燼餘
上在慶德宮。停常參·經筵。
藥房提調臣趙珩,同副承旨臣尹深啓曰,伏不審夜來,聖體調攝,若何,鼻患餘症,尙未平復乎?慈候,伏未知一樣平安否乎?臣等不勝憂慮,敢來問安。答曰,知道。慈候,夜來寢睡安寧,予之所患,已言于醫官矣。
鄭晳,以都摠府言啓曰,入直軍士,中日習射,限虞祭間,啓稟姑停矣。虞祭已行,自今日,當爲中日習射,而停朝市相値,不得爲之之意,敢啓。傳曰,知道。
傳于鄭鑰曰,今聞福昌君夫人卒逝云,事甚驚慘,喪需特爲題給,凡事亦爲顧視事,分付。
尹深啓曰,以禮曹啓辭,卒領中樞府事鄭太和喪家,遣近侍致弔事,命下矣。明日當爲致弔,何承旨進去乎?敢稟。傳曰,同副承旨進去。
鄭鑰啓曰,卽者左副承旨吳斗寅上疏到院,而觀其措語,則女兒所患,症涉疑似,連日不敢仕進矣,今則旣已發班矣。明是拘忌之疾云,元疏不敢捧入,而合有變通之道,敢稟。傳曰,然則遞差。
大司諫申晸啓曰,正言趙師錫,卽臣異姓四寸弟也,法當相避,而臣於肅謝之□牘書寫之任,進詣陵所,未及引避,且臣重得寒疾,痛勢危苦,加以素患上氣眩瞀之症,乘虛轉劇,忍死登程,僅僅前進,還朝復命,亦後於人,臣之所失,至此尤大,請命遞斥臣職。答曰,勿辭。退待物論。
嘉善大夫咸鏡道觀察使南九萬疏曰,伏以臣□月十一日,伏見吏曹關文,以爲北關凶荒,今年尤甚,明春賑財,不可不豫爲料理,而監司巡歷,且已迫頭,今若差出新監司,則交代之際,事多稽滯,限麥秋前仍任事,奉承敎旨內辭意,奉審施行云。臣承命震駭,無所措躬,臣才庸陋殘劣,百無所似,固已聖明之所洞燭,不敢更陳,念臣承此□事自分僨敗,延至瓜熟,得免□章,臣之徼幸,亦已多矣。今又仍留,實出意慮之外,顧臣才分,何以敢此?臣於辛亥之冬,承命到任,而道內赤地,無計着手,及至壬子,饑死者滿路,溝壑遺骸,尙有未盡掩者,其時仰請朝廷,移粟蠲役等事,無不得施,朝廷之所以藉臣便宜者如此,而臣之所以區劃處置者,不得其方,使數十邑二千里之地,無告顚連而死者,在處皆是,仰負朝廷委寄之意,俯失殘民顒望之情,日夕漂漂,恭俟嚴命,而譴罰不加,莅任如舊,非不欲自劾無狀,以謝□方,踧踖不敢,以至于今,屈指計日,惟望得代之速矣。今乃□假一年,而以明春賑救之料理,責之於臣,念臣不職之效□著矣。外有推擠不去之慚,內有罪戾益增之□,狼狽固不言,其在朝家擧措,豈非失宜之甚也?雖欲更策駑鈍,小贖前愆,而僬僥之步,終不可闊趨□臣心力之所能及,其情,誠可憫也。且伏念臣有老母,年近七十,幸蒙天恩,得備榮養,而衰暮之境,疾病侵尋,寒事漸迫,恐難登道,已於前月,還歸京中,氣力綿綴,無一日得安,臣無他兄弟,凡其飢飽寒溫,無可視者,而臣身殘疾,又是通朝之所共知,實恐朝露易晞,反貽老母之戚,身留心往,不能自定,一物之微,亦得遂顯於皇天,則煩猥之懇,亦不得不仰籲於父母之下,缺不敢盡,伏乞聖明,俯諒危悃,收回仍任之命,缺不勝戰慄危迫祈懇之至。答曰,省疏具悉。仍任之命,意非偶然,卿其勿辭察職。
崇政大夫吏曹判書李尙眞疏曰,伏以今此啓舊陵時,六卿以上奉審之中,臣獨未詣,此臣前日所以負重罪,正宜□懼改圖之不暇,而臣之於至嚴之地,不敢扶掖,不敢匍匐,□異於前者,僅得致身布帳下缺子情禮,固所自盡,臣之冒恥趨事,亦欲小效區區之衷□妨礙□有加違命,乃至於此,竝前論罪,萬死有餘,臣之兢惕憐悼,已不足言,朝家□將何所用,亦何所措,而終釋不用法哉?臣旣有重缺卽今聖上孝思罔極之日,敢復冒天威而瀆擾缺伏乞聖明,特加謹察,亟命鐫削臣職。缺臣無任戰慄踧踖之至。答曰,省疏具悉卿懇。卿其安心勿辭,從速察職。
資憲大夫兵曹判書金萬基疏曰,伏以臣,忝叨都監之任,賴天之靈,得以無事遷奉,伏惟宗社之福,不可勝量,伏不任悲喜涕泣焉。臣今纔復命,有崩迫私懇,不得不冒死哀籲也。臣母素患心火,悲憂過常,在臣離家之時,臣之兒息,不意因胎疫夭化,臣母憂慮悲哀,以致宿症復發,以外感兼作,食飮全廢,委頓度日,臣於歸見之後,則有難離側,顧臣所帶諸務,不可暫曠。伏乞聖慈,哀矜諒察之,將臣本職及諸司兼任,亟賜遞改,俾螻蟻缺病母相依爲命,不勝幸甚。答曰,省疏具悉。卿其勿辭,救護母病。
通訓大夫行司憲府持平李寅煥疏曰,伏以臣有老母,今年八十,素多疾病,惟以藥餌爲命,殆十餘年矣。自數日前,重得外感,宿患痰喘,因此復作,全廢食飮,委身床席,老境氣力,安可保無憂於朝夕間也。居恒漸頓,尙有難保之慮,況今病勢沈劇,累日彌留者乎?醫藥扶救,惟臣一人,今在情理,不忍暫離,而顧臣所叨之職,非他閒漫之比,□臣□護母病,則癏曠是懼,身供職務,則勢難在側,公私□臣之情私,萬分悶迫,不得不冒死呼籲□伏乞聖慈,俯察至情,亟賜遞臣職名,俾□母病不勝幸甚。答曰,省疏具悉。爾其勿辭,救護母病。
資憲大夫刑曹判書權大運疏曰,朝家待士大夫,與賤隷不同,□便加鞭撻,鞭撻才訖,□驅策,所以處賤隷也。士夫則□累輒□不復□辱搢紳,所以礪廉隅而警□人也。臣今負累旣缺湔洗無路,屛斥固宜,而不避瀆擾,昧死疾呼,觸犯天威缺臣雖身名俱辱,猶不敢自處以賤隷也,而前後恩渥,不啻丁寧,一則曰往來何用爲嫌缺乃太過,臣奉讀感泣,不知死所,豈不欲奔走供職?缺公肥私見缺義士夫之極,王法所不貸缺語極峻,而本非被誣,實所自取,苟有一端羞惡之心,缺天壤之間哉?日者,山陵營董之命,猥及有罪之臣缺允許竊念無狀如臣,遭遇先朝,十年侍從缺移奉陵寢之擧,出於千萬意慮之外,上下憂惶,莫不駭奔,則今此敦匠之任,實臣自盡之地,私分不安,有不暇恤,公議不顧,故一疏批下,卽詣役所,非欲因此媒進,更齒衣冠,欲俟大禮告訖,退死溝壑,而旣有秋曹之除,又有出彊之命,曲加恩庇,視若無罪,臣益增惶悚,無地自容。王法雖寬,公議難抑,分義雖重,廉隅亦大,臣何敢晏然承當,不知人間有羞愧事乎?使臣辦曲直,聽斷庶獄,奉使專對,不辱君命,則不幾近於借缺求道於盲哉?人臣者,以利爲心,則何事而得其宜,何往而缺而爲利則怨讟必興,而夫明愼之道,出彊而爲利,則遠人卑缺國家之羞如此,然後雖萬被誅戮,亦何補國哉?今臣此言缺務爲苦而有謀免之計,非以遠行爲憚,而有規避之心也。缺事體宜少顧而枉屈國法,不得其罪,反加收錄,有若循例,則無恥者雖幸,有罪者何懲,言出肝膈缺伏乞天地父母,察臣情狀,明正其罪,秋曹使命,一倂鐫改缺國之戒,不勝萬幸,臣無任伏地戰慄之至,謹昧死以聞。答曰,省疏具悉卿懇。各有所掌,卿其安心勿待罪。
通訓大夫司憲府持平李缺疏曰,臣無一善狀,濫荷鴻私,待罪近侍之列久矣,縱未能補闕缺至於□私逞憾,以欺聖明,則臣亦不敢爲也。臣竊伏聞缺啓疑臣之受侮於李仁夏而發者云,臣不勝惶恤,而繼之以缺守令事體自別,仁夏雖極驕恣,必不敢强加於臣,況仁夏缺歷見之後缺道路夐遠,更無相接之事,缺之端乎。蓋其赴任時,冒法濫率,貽弊沿路之狀,臣所目覩也,令缺不通下情缺雜之說,臣所耳聞也。來自北路,適忝言地,論一驕將,大致君子之疑,此皆平日事君無狀,不能見信之致,缺冒玷耳目之任哉?且臣素患眩暈,乘寒復發,委頓床席,無望供職。伏乞聖慈,俯察微悃,亟削臣職,俾安愚分缺卽者,臣又伏聞,玉堂之員,請對入侍,前席未了,處缺命云,臣聞來,不勝驚惶震悸也。榻前所達缺詳知之方,其論思之地,有懷必達,實出於願忠之地,缺上意之理乎?一言觸忤,便下司敗缺群下平日所望者哉?伏願聖明,少霽雷威,還收成命,以開言路,國家之幸也,臣自刻之不暇,而又敢有所道,無任惶悚愧忸祈懇之至,謹昧死以聞。答曰,省疏具悉。爾其勿辭察職。
建功將軍龍驤衛副護軍申碩蕃疏曰,伏以臣,伏見道臣分付,以政曹書啓,年七十以上曾經侍從者,自上賜給食物及衣資,臣亦在其中,玆乃缺見於當時之不得者,臣幸際聖明,目覩盛事,況復親見缺此豈山東之民,願小須臾無死,思見德化者缺馬之齒,已迫耄期,聖澤之加,徒取虛名缺考其人則乃垂死之一氓也。竊念君臣之義,無所逃於缺曾未有一分之報,則上之羞辱朝廷,次之汚蔑名器,莫此□甚,此豈臣爲慮之所及哉?蓋自數年以來,老病餘喘,墓木已拱,雖在戶庭之間出入,亦不得自由,正如土木偶人,不待天雨,其形□解,有何裨補,而前後鴻私,只益魂悸魄動,繼之以其顙有泚,其所謂受爵不讓,至于已斯亡者也。禮曰,長者賜,少者賤者,不敢辭,其在長少之間,禮尙然矣。況於至尊之賜,其何敢復有所云云,而猶且終日不食,終夜不寐,言未出口,汗已生面,惟自感懼涕泣而無所仰達也。嗚呼,凡人之在〈世〉,非若與鳥獸同群,則必有鄰里焉,亦有鄕黨焉,苟無其實而只責其名,則必有知恥,而指臣爲笑罵者多缺飢饉之餘,今歲凶荒,比前尤甚,許多南畝之束手於西成者,殆過一國之半,而如臣無狀,獨以久生於世,坐受君賜,若固有之,則瞻厥小大喁喁之類,皆將指臣而言曰,吾輩則旣失其天,大命近止,而彼其何人,不耕不織,偏享于其身乎?此所以麥丘老人願賜一國之飢者,願賜一國之寒者,而永懷千載,實獲微臣今日之心矣。古之明王,能致其平者無他,善推其所爲而已,由是一事如此,二事如此,則天視,自我民視,天聽,自我民聽,民心旣悅,則天意亦悅,自然和氣,盈溢於上下,何憂乎年穀之不登,國祚之不永乎?顧其術,惟在於殿下之觸類焉耳。上年書策之頒賜,竝及於臣身,以命除謝恩之故,不敢潛冒陳謝,惟是盡策,自乃王府所藏,在臣分義,徒竊銜感,以侈來世之寶,至於粟米麻絲之銖分毫縷,皆出於民,殊非書冊之比,豈但臣之不能自安於好愛,而抑亦明主之愛措於允玆者也。臣嘗念唐臣杜甫之詩曰,聖人筐篚恩,實欲邦國活,又曰,臣如忽至理,君豈棄此物?故君使之以禮,臣事君以忠,亘萬古不易之理,臣於此數語,不勝太息流涕,一飯不忘君之盛心也。目今因山將近,率土舍恤,有司之經費未□多難,而臣之至愚,猥以菲薄,竝汚姓名於此時,於身不吉,於□神精飄散,縷命殆絶,北望長號,敢陳數行之文字缺之聽聞,語不成文,辭亦無倫,不勝惶恐俟罪之至,謹昧死以聞。答曰,省疏具悉。意非偶然,爾其勿辭領受。燼餘
上在慶德宮。停常參·經筵。
昧爽,流星出天中,入南方天際,狀如鉢,尾長三四尺許,色赤。
下直,橫城縣監吳始益,多大浦僉使南蒙賚,訓戎僉使崔興門。
藥房提調臣趙珩,副提調臣李元禎啓曰,伏未審夜來,聖體調攝,若何,鼻患今已平復乎?臣等憂慮未弛,敢來問安。答曰,知道。與昨無異。
鄭晳啓曰,大司憲張善瀓,執義李端錫呈辭,掌令柳㝚式暇,宋基□,持平李寅煥,母病救護批下,持平一員未差,今日監察茶時之意,敢啓。傳曰,知道。
備忘記,傳于鄭晳曰,今下弓矢,訓戎僉使崔興門給送。
鄭晳啓曰,京外罪囚,例於立春前,三度啓覆,而今年死囚,其數九名,豫爲分付該曹,將整文書,以爲臨時更稟之地,何如?傳曰,允。又以弘文館言啓曰,本館缺只存三員內,校理任相元,在外陳疏,副校理尹趾善,方在服制中,只有副校理尹搢獨爲入直矣。卽者陳疏出去,上番他無替直之員,不得已以下番,姑陞入直之意,敢啓。且卽今上下番無故行公之員甚少,事極苟艱,明日政,闕員差出,卽爲牌招,以爲推移入直之地,何如?傳曰,允。
傳于鄭晳曰,觀此狀啓,則一州之民,累日使役,則不無偏重之慮云,而又發他邑之民,亦甚有弊,三百名累日使役,亦爲不均,更發三百名,替代赴役事,卽爲分付京畿監司。
傳于鄭晳曰,舊陵御齋室,明善公主喪家畫給事,分付都監。
備忘記,傳于鄭晳曰,舊陵陵上石物,旣已撤毁看審,其時都監堂上·郞廳等罪犯,不可不考律處之,竝令該府卽爲拿囚。
鄭晳啓曰,舊陵都監堂上郞廳等,竝令該府,卽爲拿囚事,命下矣。前日都監堂上以下拿推之時,堂上鄭致和以大臣之故,仍本院啓稟,有勿爲拿問之命矣,今則鄭致和,方在削黜中,拿囚傳旨,直爲書入乎?且石物所掌郞廳外,補土所三物所郞廳,亦一體拿囚乎?敢稟。傳曰,知道。竝拿囚。
鄭晳啓曰,取考己亥年山陵都監謄錄座目,則其時堂上及浮石三物補土三所郞廳中,卽今生存,只是七人,故以此書入傳旨之意,敢啓。傳曰,知道。
掌令柳㝚啓曰,大司諫申晸,以正言趙師錫,卽臣異姓四寸弟也。法當相避,而臣於肅謝之日,以紙榜書寫之官,進詣陵所,未及引避,且臣重得寒疾,症勢危苦,加以素患上氣眩瞀之症,乘虛轉劇,忍死登道,僅僅前進,還朝復命,亦後於人,臣之所失,至此尤大,引嫌而退,相避之法,在下當遞,復命差後,蓋緣重病,以此引以爲嫌,殊涉過矣。請大司諫申晸出仕。答曰,依啓。
傳于鄭晳曰,政事,明日爲之。
尹深啓曰,小臣,領中樞府事家致弔事進去,下直。傳曰,知道。
李元禎啓曰,來十五日,儒生殿講日次,取稟。傳曰,停。
府啓,答曰,依啓。元啓事,未下。
正憲大夫刑曹判書權大運,資憲大夫戶曹判書閔維重疏曰,伏以臣等,俱以無似,祗事山陵,夙夜兢惕,惟俟罪戾,玆者,長生殿堂上郞官以下,梓宮時隔木差遞之事,竝下于廷尉,驚惶殞越,靡所容措。夫隔木之罪缺雖是長生殿官員之所掌,臣等旣忝都監提調之任,缺無不察,論以邦憲,厥罪惟均,昨於摠護使缺是懼,不敢徑上,今始自列,缺尤增震慄。伏乞聖明,先削臣等之職,亟命有司,一例勘罪,以嚴事體,不勝萬幸。答曰,省疏具悉。各有所掌,卿等,安心勿待罪。燼餘
上在慶德宮。停常參·經筵。
辰時,日有兩珥。巳時·午時,日暈兩珥。未時·申時,日暈。夜自一更至三更,月暈。
藥房提調臣趙珩,副提調臣李元禎啓曰,伏不審夜來,聖體調攝,若何,患候諸症,尙未盡祛乎?臣等憂慮未已,敢來問安。
鄭晳啓曰,大司憲張善瀓,執義李端錫呈辭,掌令柳㝚式暇,掌令宋基存在外,持平李寅煥□救護批下,持平一員未差,今日以監察茶時之意,敢啓。傳曰,知道。
又啓曰,憲府之不爲開坐,缺非但推考公事積滯甚多,守令之未署經者,有夫馬多滯之弊,亦爲可慮,憲府之官,除在外人員外,竝牌招,使之開坐署經,何如?傳曰,允。
李元禎,以禮曹言啓曰,卽接顯陵參奉所報,則舊寧陵內所造假家三十餘間,今十一日夜二更量,猝然失火,須臾燒盡,而樹木則別無延及之患云。陵寢至近之地,如是失火,極爲驚駭,不可無慰安之擧,健元陵·顯陵·穆陵慰安祭,不卜日,來十四日設行,而本曹堂上郞廳,爲先進去奉審,如何?傳曰,允。
以舊寧陵假家失火事狀啓,傳于尹深曰,觀此狀啓,則殊甚驚駭,堂上郞廳及該邑守令等,俱難免不能檢飭之失,竝從重推考,當該下人,令本道從重科罪。
備忘記,傳于尹深曰,史官一員待命,騎馬三匹立之。
尹深,以弘文館言啓曰,本館上番見存三員內,校理任相元,在外陳疏,副校理尹趾善,方在服制中,副校理尹搢,昨自直所,陳疏出去,上番無他替直之員,不得已以下番,姑陞入直,則卽者修撰徐文尙,以其家有拘忌之疾,陳疏出去,卽今上番空虛,更無推移之勢,副校理尹趾善,服制雖未盡,卽爲牌招入直,如何?傳曰,允。
鄭晳,以刑曹言啓曰,判書權大運時□參判鄭榏,身病呈辭,參議臣世基,獨爲開坐,循例行公事,則隨便擧行,而其中關緊公事,則臣所見極陋,勢難獨斷,待他堂上出仕後,擧行之意,敢啓。傳曰,知道。
尹深,以吏曹言啓曰,大祭亞獻官,例以正二品塡差,而卽今正二品中,無故見存之員絶乏,不得已以從二品塡差之意,敢啓。傳曰,知道。燼餘
上在慶德宮。停常參·經筵。
有政。
下直,慶州府使權尙矩。
鄭晳啓曰,備邊司郞廳來言,今日賓廳坐起日次,而右議政方在外,不得開坐云矣,敢啓。傳曰,知道。
李奎齡,以都摠府言啓曰,今日入直軍士,中日習射,請出標信。傳曰,知道。
李元禎啓曰,昨日爲政事命下,而吏曹堂上,方在臺論請推之中,不得開政之意,敢啓。傳曰,允。
又以禮曹言啓曰,領中樞府事鄭太和缺矣。王世子,當行擧哀之禮,而不但沖年,卽今□不得擧行之意,敢啓。傳曰,知道。
又啓曰,缺甚不齊,卽今吏兵批進去該房之外,只有同副承旨尹深,出納之地,事多苟簡,當日政,新差之員下批後,須卽牌招察任,何如?傳曰,允。
傳于尹深曰,缺,引見。
吏曹判書李尙眞在外,參判姜栢年進,參議金益炅,家有拘忌之疾,都承旨李元禎進。
兵曹判書金萬基病,參判金宇亨進,參議孟胄瑞進,參知李奎齡進,右副承旨鄭晳進。
吏批啓曰,判書李尙眞在外,參議金益炅,家有拘忌之疾,不敢入來,小臣獨政未安,何以爲之?敢稟。傳曰,仍爲之。
又啓曰,宣川府使,今當差出,而本府例兼防禦之任,不可不擇送,本道守令中,職秩相當瓜滿將遷之人,竝擬,何如?傳曰,允。
吏批,以李奎齡爲右副承旨,鄭晳爲左副承旨,朴世堂爲司諫,鄭重徽爲獻納,權斗紀爲持平,鄭維岳爲正言,閔維重爲知義禁,金城爲宣川府使,朴千榮爲禮曹佐郞,柳寔爲果川縣監,沈柟爲茂長縣監,權瑍爲承文博士,南宮垕爲學正,邊四達爲學正,柳俰·金元燮爲學錄,李藼爲校理,鄭東燁爲成歡察訪,李明彬爲文川郡守,李三錫爲端川郡守,金君錫爲社稷令,洪萬鍾爲司書,趙遠期爲修撰,閔宗道爲參知,李鳳齡爲龍川府使,安垕爲兵曹正郞,李慶桓爲直講,金始重爲典籍,四館去官,金得臣爲宗簿正,李柙爲應敎。
兵批,李泌·鄭德謙·金重明爲副護軍,吳斗寅·李藼·洪萬鍾爲副司直,權斗紀·金奐·金錫衍爲副司果,前縣監朴永繼,今加折衝,軍器修改加資。
尹深,以禮曹言啓曰,臣等,卽者進詣太廟,永寧殿奉審,則永寧殿第四室仰面板子長機西邊一端□幾至於脫落,其他長機三處,西夾空室板子長機五處,西夾三□室外樽所板子長機四處,皆有釁隙,一如東夾,本署官員,言于臣等曰,當初牒報之外,亦多有釁隙□不得竝擧云,臣等詳審,則第一室板子長機□室板子長機二處,東夾第二室板子長機四處,東夾外樽所板子長機三處,東夾第三室外樽所板子□二處,其隙今雖有凝細,日久之後,則漸至於大,不可□同□吉日速爲推擇,擧行,何如?傳曰,知道。
〈傳于〉尹深曰,今此公主山所墓幕,考例造給事,言于該曹。
尹深,以義禁府言啓曰,以忠淸監司狀啓,刑曹粘目,成歡察訪孫志,移本府處置事,允下矣。孫志方待命於本府,卽爲拿囚之意,敢啓。傳曰,知道。
沈梓啓曰,舊陵外梓宮燒火後,入來之意,敢啓。傳曰,知道。
大司憲張善瀓啓曰,臣本羸疾善病者也,頃者進詣陵所,累日露宿於虛莽之間,患得感冒,失音頭疼,咳喘極盛,還朝之後,病勢增劇涔涔呻頓,重以左足趾,爲靴所傷,皮脫肉爛,痛楚難堪,跬步之際,蹣跚曳足而行,情跡之難强,已不可言,而重病之難强,殆有甚焉。冒昧請急,見阻喉司,坐積癏曠,祗俟譴何,不意昨日,以著經開坐事,召牌臨門,而症情若此,竟不得祗赴,行不俟駕,人臣之禮,況朝家申明此法,嚴有挈令,身爲憲長,自抵犯科,一息未絶之前,何敢以病自解也?惶隕伏地,伏地惶隕,少須痛定,今始扶曳自避,臣罪至此尤大,請命遞斥臣職。答曰,勿辭。
尹深啓曰,大司憲張善瀓,再啓煩瀆,退待物論矣。傳曰,知道。
執義李端錫,掌令柳㝚所啓,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝同上遷陵時,百官具緦服進參,已有定制,而副護軍安應昌,以秩高之人,不有國制,獨以白木團領,偃然入參於勳府進香之時,其蔑禮無識之狀,誠極可駭,請副護軍安應昌先罷後推。國家不幸,連値凶荒,卽今民生,大命近止,而至於畿邑之民,又經遷陵之役,頳肩未息,糴令旋催,其在國計,雖是不得已之計,庚申兩年未捧各穀,今若一時督捧,則赤立之民,勢難保全,不可無別樣顧卹之道,各道還上,請令廟堂,從長稟處,以施一分之惠。大司憲張善瀓,引嫌而退,疾病之來,雖所難免,召牌不進,在例當遞,請大司憲張善瀓遞差。答曰,不允。遞差事,依啓。還上一款,旣已定奪矣。安應昌,從重推考。
尹深啓曰,玉堂闕員差出後,牌招肅拜事命下,而今已日暮,明日待開門,牌招之意,敢啓。傳曰,知道。
又啓曰,安應昌從重推考事命下矣。臺閣,方以先罷後推論啓,推考傳旨不得捧之之意,敢啓。傳曰,知道。燼餘
午時,上御興政堂,右議政金壽興,同副承旨尹深,假注書李墪,記事官尹致績·睦昌明入侍。金壽興進前曰,小臣在陵所時,伏聞自上有感冒之候,未知卽今則何如。上曰,衄血則已得差愈,而感冒則時未快祛矣。上曰,陵所石物,旣已撤移,而右邊則雨水不漏,左邊則顯有滲漏流入之痕,油灰翼扇等物,皆濕,外梓宮上蓋近處,亦有濕氣云,今年雨水適小,故其患止此,若雨水頻數之時,則其憂豈止於此乎?當初則歸咎於補土官,從重論罪矣,以今觀之,非補土之罪也,主石物者,其罪固重,而至於三物,亦□覆釜形,縱橫坼裂者,皆由於三物,不能善調之致也。金壽興曰,天灰上覆釜□以不能善調之灰,且不力築,以致如此,大槪,皆出於人工之不善矣。上曰,宋判府事疏中所謂任事諸□於罔極之人言,仍爲改封之議,終不敢出云云者,□耶?其時任事人,果有此意,而不敢發耶?□壽興曰,□此議乎?宋時烈之疏,臣時未得見,雖不詳其所謂,而□其意啓陵之後,玄宮無事故云然耳。上曰,此是莫重之事,何其率爾而發耶?石物旣撤之後,則極爲難處,舊排石物,則不可□若新造石物,則必延數月,未知其間何以處之耶?疏中,雖引朱子再遷父墓,而至於國葬,則不敢輕議之說,而若使朱子,當此時則亦不得不爲耳。壽興曰,此則似其誤思之言耳。上曰,遷奉安過之後,以此予有不安底意思耳。壽興曰,宋時烈之言,亦豈有他意,只以當初之慮,不止於此,而畢竟安寧,故爲此言耳。上曰,疏意,有若因用似當,而予之此擧,但爲就吉地者,然予心所以不□也,至於表石一款,又有不安心之語,謂予於表石事,有若依違苟且用之者然,何以有此語耶?宋判府事之言,予皆不得已一切用之,則謂予依違用之固宜,而其言,於予意有不合者,則或用或不用,如服制等事是也。先王陵上所用之物,是何等物,而判府事之言雖重,豈敢依違用之乎?殊未可曉也。壽興曰,此則恐出於不知聖意而然矣。上曰,金萬重事,未知以何言,謂予指宋判府事耶?近日善忘,雖不能記憶,而予無指謂判府事之言,此必傳之者誤也,仍命內侍,將疏本出示。壽興看疏,至仍爲改封之說曰,此則似是以改封爲宜之意也,讀至半,上曰,其言何謂也?予之前所謂非國家之福云者,乃泛論,而何以如是見耶?壽興曰,此則宋判府事,於此事,亦有干涉,故有此云云耳。上曰,有待云者,似非予言,而傳之者,何以如是耶?其日入侍者,只承旨左右史,而何以誤傳若是耶?□予之所言,右相所親聞,予意,右相所知也。壽興曰,其後小臣,亦不得見宋時烈,故未及詳傳上意耳。讀疏垂畢。上曰,其下云云,則□予誠意不足之過,而至於改封表石等說,予心誠□安矣。壽興曰,改封之說,似是不知其間形勢之□事則出於末語聖意,不必深咎也。上曰,宋判府事□石之議,本非爲觀瞻而爲之也,予之其日與右相言者,□有依違之心也。金萬重事,則何獨傳之,而予之與右相言□何不傳之耶?上曰,山陵都堂上·郞廳,旣命拿囚,而主左浮石者,尤極無狀矣。壽興曰,以謄錄觀之,則其時日子,未滿七日,工役之急促,勢似然矣,而人功之不善,則誠有之矣。上曰,其時堂上,雖不能終日看役,至於石物,則似當監視,而如是充用,四方上下,至有煙薰堗石,此等事,可謂不知乎?禁府不待問目,先捧原情以入,似極泛然矣。堂上·郞廳之問目,似當各異,堂上則當以石物三物不能檢飭之由,爲問目,郞廳石物所,則當以石物生隙之由,爲問目,三物則當以三物不精之由,爲問目,不當只據傳旨,泛然捧招矣。壽興曰,問目則自別,不可以拿推傳旨取招矣。上曰,其時石手邊首之徑先致斃,殊可痛心矣。壽興曰,匠人之不可信,例如此,官員必須一一親審,然後可無此患,以今番隔木事觀之,如小臣,初不知有隔木,而臨時狼狽,以致再削,匠人輩無狀如此,誠可痛也。上曰,隔木,其厚幾許耶?壽興曰,厚二寸,廣三寸許矣。上曰,今番則外梓宮,不爲塗內,未知何如耶?壽興曰,不塗誠好矣。上曰,楊州·驪州大同,當有別爲蠲減之擧矣。壽興曰,楊州·驪州,以民役偏重之故,已與廣州·利川·楊根三邑,許減三斗,而此二邑,視三邑尤爲偏苦,似當有別樣蠲免之擧矣。上曰,楊州·驪州春大同,竝爲全減,可也。壽興曰,陵所傍近之邑,春大同減二斗事,曾爲陳達,而未能詳知其邑名,故不得擧行矣。竹山·陰竹·砥平·龍仁·陽智等五邑,依前陳達,許減二斗似可矣。上曰,依爲之。壽興曰,京畿還上,皆除耗,而廣州則以軍餉之故,獨不入於除耗中,殊爲冤悶,亦一體除耗,何如?上曰,依爲之。壽興曰,京畿還上,上年則定其分數收捧,而今年則欲觀前頭收捧形止而處之矣,卽今形勢,新舊還上,決無盡捧之路,合有斟酌定數之擧矣。上曰,新分給則畢捧,舊分給則三分之一收捧事,分付京畿監司,可也。壽興曰,陵前新築之役,極爲浩大矣,今已善爲之耳。上曰,經雨水後,可知耳。上曰,舊陵守護軍隨去者,何其小耶?壽興曰,寧陵守護軍,元來不實,而卽□僅若干人,至於祭器等物,亦無以看護矣。上曰,英陵守護軍損給事,曾已定奪矣,擇其着實知人事者十五名,損給新陵,而以其新抄定者,移給事,分付。上曰,將來當有料理事,何以爲之耶?壽興曰,至如身役,當爲料理,而今年則木花稍好,或云米役則當減,而布役則不當減,近以山陵之事,未及料理矣。上曰,身役減除事,當先料理後,爲之耳。尹深進前曰,小臣有所懷,故敢達,頃日轝士軍抄出時,五部官,以受賂減軍事,皆被罷推,而其中東部主簿李賚,最能辦職,而混入於臺啓中,亦爲見罷,衆皆稱冤,大槪,朝家賞罰,必須分明,雖是微官之事,旣涉曖昧,則殊非朝家明賞罰之意也。昔魏尙,在□復起爲兵,至今爲前史之美政,今若或還本職,或換他職,則似合於聖朝明賞罰之道矣。壽興曰,臣亦聞其能擧職事而見罷,誠冤矣。上曰,然則敍用,可也。遂罷出。燼餘
上在慶德宮。停常參·經筵。
藥房提調臣趙珩,右副承旨臣李奎齡啓曰,夜來寒氣稍緊,伏不審此時,聖體調攝,若何,感冒之候,未知近復如何,臣等憂慮未已,敢未問安。答曰,知道。時無加減。慈候,已言于醫官矣。
藥房再啓曰,卽伏聞下醫官之敎,慈殿膈間痞疼之候,且挾外感而發,臣等不勝憂慮之至,與諸醫商議,則以爲,行氣香蘇散,加山査肉·神曲·山梔·薑汁炒各一錢,元方香附便炒倍入,連用三貼爲當云。此藥劑進之意,敢啓。答曰,知道。
刑曹參判鄭榏初度呈辭。傳于尹深曰,使之調理察任。
備忘記,傳于尹深曰,史官一員待命,騎馬三匹卜馬二匹立之,傳于尹深曰,漆匠兪得民,亦爲給馬偕送,極品每漆二合,分付持往。
正言鄭維岳啓曰,臣以遷陵都監郞廳,再被推考,在例當遞,請命遞斥。答曰,勿辭,退待物論。
執義李端錫,拿令柳㝚啓曰,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,請安應昌先罷後推。措辭竝同上正言鄭維岳,引嫌而退,方被推勘,勢難仍在,請正言鄭維岳遞差。答曰,不允。遞差事,依啓。
掌令柳㝚啓曰,頃日轝士軍抄出之際,五部官吏,皆有濫雜之事,受賂多寡,雖或不同,論其所犯,厥罪惟均,故臣以先罷後推,論啓蒙允矣。卽伏聞昨日筵臣,以東部主簿李賚之罷職,謂與臺啓相左,而陳達榻前,至有勿罷之敎,臣不勝訝然之至。臣之當初論啓時,博採當部公論,則一任奸吏之受賂,私減實軍之數,雖不至如西南部之多,門外十里內,多有濫雜之弊,至於城內坊民,亦不無行賂圖減之事,則筵臣所聞,未知亦出於許多坊民之公論耶?或出於一二人私護之言,而便以臺論,謂之相左,從以攻斥,則今日之爲臺官者,不亦難乎?臣於李賚,素昧平生,非有恩怨於其人,特以一時之公論,有所論啓,而李賚推緘未畢之前,汲汲救解,無已太遽乎?隨聞論事,乃臣職責,而旣被筵臣之斥,臣何敢自以爲是,而晏然仍冒臺席乎?請命遞斥臣職。答曰,勿辭。
尹深啓曰,吏曹郞廳來言,臺閣有闕,政事,何以爲之乎?敢稟。
李奎齡啓曰,掌令柳㝚,再啓煩瀆,退待物論矣。答曰,知道。燼餘
上在慶德宮。停常參·經筵。
藥房提調臣趙珩,副提調臣李元禎啓曰,雪後日氣陰寒,伏不審此時,聖體調攝,若何?慈殿隔間痞疼之候,湯劑進御之後,時無差減之效乎?臣等不任憂慮,敢來問安。答曰,知道。夜來慈候安寧。
慈殿,藥房口傳問安。答曰,知道。
傳于尹深曰,明善公主返虞之家,依明惠公主返虞之家例修補事,言于該曹。
獻納鄭重徽啓曰,庸陋如臣,屢叨匪據,絲毫無補,瀆擾是事,臣罪萬死,本院方請還收李䎘之削黜,而臣聞父刑曹參判臣鄭榏,重被李䎘之論劾,則今此還收之啓,有不敢隨參。且臣以備局郞廳,病未進參於開坐之時,方被推勘,以此以彼,俱難冒居,請命遞斥臣職。答曰,勿辭,退待物論。
執義李端錫啓曰,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,請安應昌先罷後推。措辭竝同上新啓,措辭見上竝引嫌而退,當初論啓,實循公議,意外之斥,何足爲嫌?情勢難安,姑舍勿論,方被重勘,在例當遞,請掌令柳㝚出仕,鄭重徽遞差。答曰,不允。處置事,依啓。
傳于李奎齡曰,政事,當日爲之。
李奎齡啓曰,臺諫出仕事,命下矣。今已日暮,明日待開門牌招之意,敢啓。傳曰,知道。燼餘
上在慶德宮。停常參·經筵。
有政。
藥房提調臣趙珩,副提調臣李元禎啓曰,夜來風寒栗烈,伏不審聖體調攝,若何?慈候,未知與昨一樣安寧乎?臣等區區憂慮,敢來問安。答曰,知道。慈候,與昨無異矣。
藥房,慈殿問安。答曰,知道。
鄭晳,以都摠府言啓曰,今日入直軍士,中日習射,請出標信。傳曰,知道。
吏批,吏曹判書李尙眞在外,參判姜栢年進,參議金益炅病,都承旨李元禎進。
兵批,判書金萬基上疏,參判金宇亨病,參議孟胄瑞病,參知李奎齡進,左副承旨鄭晳進。
吏批啓曰,新除授龍川府使李鳳齡,呈狀于政廳曰,與前府使金城,同生妻男妹夫相避,考例處置云,守令之交代相避,自有規例,勢難赴任,龍川府使李鳳齡,改差,何如?傳曰,允。
又啓曰,判書李尙眞在外,參議金益炅病不來,小臣獨政未安,何以爲之?敢稟。傳曰,仍爲之。
吏批,以洪處亮爲大司憲,李藼爲獻納,柳命賢爲正言,權順昌爲安城郡守,鄭維岳爲副修撰,張善瀓爲豐陽君,禹弼漢爲龍川府使,李泂爲奉常判官。
兵批,朴永繼爲副護軍,鄭重徽爲副司直,鄭維岳爲副司果。
李奎齡,以禮曹言啓曰,來十一月內,有大王大妃殿誕日,冬至節日陳賀之禮,而曾於穆陵遷葬之時,適値仁穆王后誕日,仁祖大王誕日冬至節日,而方在服緦之中,以陳賀爲未安之意,敢稟。□以勿爲,批下矣,則今素服,與其時服緦,似有異焉,何以爲之?敢稟。傳曰,依庚午年例,爲之。
李元禎啓曰,注書李沆,曾於數日前,仕進本院,猝得寒熱嘔吐之症,出去之後,卽爲呈辭,而若是偶感,則自可調理行公,故退却不捧矣。今聞其症勢益重,察任未易云,李沆差病間,假注書差出,何如?傳曰,允。
假注書李善溥啓下。
司諫朴世堂啓曰,臣庸陋愚下,本不比恒人之數,加以痼疾被身,沈綿羸頓,屛跡田閭之間,已有年矣。日昨濫叨恩數,仍被召命,適當不幸先陵有事,內外百僚,莫不遑遑,奔走在列,以奉職事,臣所忝竊,尤異凡官,此又豈偃蹇便私,一息自安之時,而緣臣賤疾危綴,寄喘朝夕,自春至秋,不離床褥,違命之罪,非一非再,而前後聖批,再誨甚切,丁寧反復,不啻嚴父之詔愛子。臣雖蠢頑,亦有心識,豈不知君臣分義,天地莫逃,而疾竪所困,筋力靡逮,第有感泣危慄,跼天蹐地而已。曩者閔鼎重,以不赴朝命,旣被嚴譴,念臣逋慢之罪,比諸鼎重,尤有加焉。朝廷特以臣人微地賤,不加省記,而俾逭于法,臣震怖惶悸,無地以容,亟欲自列,下就司敗,又以身在冗散,猥縮不敢,不意今者,驟玷諫職,旣負難赦之愆,反荷收錄之寵,臣豈可復以一時倖免?恬然自掩,出入臺閣,如本無事也,況今兩司,方論鼎重之事,臣之蹤跡,萬萬惶蹙,其不敢抗顔就列於此時也決矣。且臣狗馬之疾,頃來乍減,得趁緬禮,致身都輦,而適於其間,遽忝太常,扶病祗事,暴露風寒,添患感氣,舁載還城,舊疾更劇,委臥呻痛,呈單見阻,情跡狼狽,調治數日,今始出謝,引以自列,臣之罪戾,至此尤大,請亟命鐫斥,以嚴邦憲。答曰,勿辭,退待物論。
執義李端錫,掌令柳㝚啓曰,請張應一亟命遠竄,還收新安尉孟萬澤爵號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝同上安應昌罷職事。停啓。答曰,勿煩。
同副承旨尹深疏曰,伏以昨者,掌令柳㝚,以李賚事,引避矣。玆事各有所聞,可公議之,何辭氣之張厲也?臣竊怪焉,當初憲府之啓,以受賂多寡,雖或不同,西南部官,旣已論罪,則其餘三部,不宜倖免爲辭,此已非鉤得實狀之語,而臣得聞傳言曰,今番轝士之政,善職而得罪者李賚也。隨續有聞,異人同辭,臣益疑其不誣,及聞□僚之言,刑曹時,躬覈此事,五部中,惟東部文書明白,而無伸□之跡云,臣始準信,以爲所聞果是實狀,仍念事雖微細,賞罰不明,聖人無以爲治,遂欲陳啓,適會入侍,乃敢發言,其日大臣·承旨,亦有聞如臣所言,致有傳旨付標之命矣。今者柳㝚,乃謂出於一二人私護而攻斥臺臣,吁,其異哉?李賚之爲何狀,彼次俱所昧昧,柳㝚之所聞,何獨爲可據之公論?臣與諸人之所聞,何獨爲一偏之言,而遽以私護歸之哉?大槪,自有公言,臣不必多談,而所有職名,實是近密,不可被斥而仍據,以沒廉隅也決矣。伏乞聖明,亟罷臣職,以謝臺閣,不勝幸甚。答曰,省疏具悉。不必爲嫌,爾其勿辭察職。
成均進士呂必世六十人等疏曰,伏以臣等,頃以判中樞府事臣宋時烈請留事,陳章叫閽,伏承聖批,勤勤懇懇,以予當盡禮挽留爲敎,臣等,奉讀未了,感涕先零,聚首相慶曰,聖上之尊儒賢也如此,儒賢之受聖知也如此,朝廷自此有柱石矣,國人自此有矜式矣。奈何批下之後,仄聽踰月,迄未有盡禮挽留之實,而反使聖朝,有昔進今亡之歎也?固知臣等之言,旣不慨於聖心,而儒賢之去就,實關國家之安危,則亦安得避瀆擾之誅,不爲之强籲於冕旒之下哉?嗚呼,山陵不幸,土石有變,時烈追惟曩昔之恩遇,揆以臣子之分義,不敢退居,匍匐上來,此政殿下緇衣改造之日也。含沙射影之徒,又從以伺隙,群言胥動,蹤跡不安,誌役纔畢,卽出王城,彷徨郊外,不敢復進,輿儓之失望,士林之興歎,固已多矣,而猶有所冀者,緬禮未畢之前,卽時烈在郊之日,庶幾吾王,必能返之,則重入脩門,尙可睹也。不意乃者,領敦寧府事臣金佑明請對入侍,以數件事,上達於宸聽,其一則閔嶪喪家禮事也,其所陳達,無非指斥儒賢之言,而至加人莫敢矯其非等語。噫,今日之人心世道,固知其繞薄矣。豈料此言,乃出於國舅之口,使儒賢,不得一日接跡於輦轂之下哉?筵說一播,遠近駭然,少有知識者,莫不含痛而菀咈,則況臣等,久忝首善之地,粗知尊師之道矣,安敢以國舅貴重之故,不進一言以辨之乎?夫禮律之常變有殊,天地之義理無窮,必待老師宿儒而後,乃可折衷,固非人人所可得以議也。今此閔愼之代喪,乃莫大之變禮,則臣等之蔑學淺見,所不敢言,而其服喪前後曲折,及禮經之可據文字,備載於儒賢之疏中,旣經睿覽,今不必一一贅陳,而朱子上寧宗之箚,尤其彰明較著者也。儒賢之反復參考,斷然正之者,非其杜撰之言,實遵先賢之論,則決非如國舅之臆見而妄說,出位而論列者也。借曰儒賢所定之禮,或未至當,國舅所處之位,庸或可言,嶪之沒,已三年矣,愼之服闋,已久矣,佑明之入侍筵席,非一非再,則其間日月,莫非可言之時,而獨於儒臣造朝之日,急急然請對,是誠何心?至於一言之出,人口莫敢非云者,吁亦甚矣。嗚呼,怵於威勢,唯唯成風者,是何等亂邦,使其國如此者,亦何等權奸,而隱然以此罪名,加之於儒賢之身,可不痛哉?噫,自古誣詆儒賢,媒糵士禍者,必先加之以此等題目,以疑人主之心然後,一網打盡,以空人國,而危亡隨之,不必遠引前事,我朝己卯之禍,已然之跡,灼然可以爲鑑於後世,不亦可懼之甚乎?時烈之見誣多矣,而亦未有如此之甚。今以三朝宿德之臣,被斥於戚畹,終不能安於朝廷,則是亦斯文之大厄,而國運之尤不幸也。他日史氏書之曰,某年某月,儒臣承召入京,某日國舅請對,言某事,某日儒賢去國,後世見之者,必曰儒賢見逐於國舅,則將謂殿下何如主也,將謂今日何如時也?且念禮家是非,自是公義理,設令閔可喪制,有所差謬,其在人君制度議禮之道,固當付諸禮官,稽之於先聖之書,詢之於學術之士,務歸至當之地,定爲一王之典,而今乃不此之爲,勒下刑部,究問置對,有若斷獄決訟者然,此誠千古未有之擧也。其一時是非之顚倒,固不足論,而竊恐自今以後,人皆以禮爲諱,而宋朝僞學之禁,不幸近之矣。噫,當今之世,耆老宿德,可以表準乎一代,眞知實見,可以蓍龜於國家者,有幾人哉?時烈與參贊臣宋浚吉,生竝一時,受知先王,風雲之會,魚水之歡,有足以感動人心者,不幸浚吉,今也則亡。先朝元老,獨有時烈,而久遜荒野,適造朝廷,嬴得罪名,動輒狼狽,玄宮禮畢,白駒難縶,浩然此行,實是永決於聖世,則先王陟降之靈,亦必有恨於冥冥之中,而我殿下追念先朝,取永今夕之懷,倘復如何也?承宣之諭,史官之遣,雖相續於道路,而未免文具之歸,及其被誣之後,申章待罪,而平例批下,亦不快示辨明,徒以覊縶之道,謂可留矣。是何異於欲其入而閉之門也?抑恐一種媢嫉之輩,又有以窺殿下之淺深,踵國舅之餘論,據間抵隙,相唱而起,則日後之害,有不可勝言者,臣等未知聖明,亦嘗念及於此耶?伏願殿下,堲震驚朕師之說,念斯道消長之機,深加辨斥,明示好惡然後,益篤此誠,益盡其禮,無使前日之批,終歸於虛文,則豈無幡然更來之望也哉?惟殿下,終始體念焉。臣等,目見賢師之遘悶,不任痛腕于中,而適値聖上哀慕如新之日,不敢瀆擾,呡嘿者已久,今始陳辨,其亦晩矣,而倘賜察納,無負喁望,則國家幸甚,儒林幸甚。答曰,省疏具悉。朝廷是非,自有所歸,非爾等所干之事,退修學業。
通政大夫沈梓疏曰,伏以臣,伏聞兼說書趙持謙疏意,不勝駭然。本月初七日左副承旨吳斗寅,謂臣曰,吾雖以下玄宮日問安而來,其在微誠,不忍旋歸,欲參於君輩之列,未知如何。臣曰,情禮固當如是,遂與臣等,終始同參,而遷葬之時,趙持謙,問於吳斗寅曰,吾以講院官進來,當與君,同進退耶?斗寅問於臣曰,此是殿內,而講官,曾無入侍大朝之事,未知如何。臣答以講院之事,未及熟講而來,未知前例之如何也云云而已,此則臣與斗寅,私相問答者也。持謙之疏,一則曰政院不許,一則曰承旨禁止云者,極爲可怪,或慮下吏之誤爲指揮,招問當日隨行院吏□所分付云,其所云云,而非實狀,至於下玄宮時,臣招語鄭維岳云云者,尤未滿一笑,維岳尙在,不難知也。前一日,臣語都監堂上曰,啓舊陵時,頗爲紛雜,不無外言,下玄宮時,必欲痛禁雜人,肅恭將事云,而亦爲言及於摠護使矣。及乎下玄宮時,都監已逐雜人,固無招語維岳疾遽之事,持謙,何所據而爲此言耶?設令臣招語郞廳,使禁雜人,不過重其事也,何嘗有意於持謙也?況啓舊陵之日,文學朴純,亦以問安進去,終始隨參,□後則當日之持謙,卽前日之朴純也,寧有獨擯持謙,使不得□之理乎?嗚呼,慢令,是何等罪名,構出虛無之言,陷臣以慢令之罪,其心所在,誠不可測也。使臣其日之事,若有一毫稍涉於持謙之所構者,雖擢髮而誅,不足以塞其辜,人之爲言,不亦可畏之甚乎?同參見聞之人俱在,而誣捏之辭,乃至於是,則其必有所以然而然矣,持謙雖欲誣臣於不測之誅,獨不念天聽之不可罔,衆目之不可掩乎?臣於此,悚然駭懼,毛骨灑淅,誠不知置身之所也。且驅馳之餘,重感風寒,委席呻痛,飮啖全廢,旬日之間,決無供職之望,伏乞聖明,亟命鐫削臣職,以謝人言,仍得調治,以延殘喘,千萬幸甚。答曰,省疏具悉。失實之言,不必爲嫌,爾其勿辭,從速察職。
兵曹判書金萬基疏曰,伏以臣,稟賦素不猶人,氣血虛薄,精力淺短,以强仕之年,而衰頓之狀已具,乃自去年來,忝叨劇曹,夙夜奔走,事務膠擾於外,憂慮薰灼於中,其素虛薄淺短而不猶人者,鎖鑠傷損,殆盡靡餘,未嘗不自揣顧□之矣,及至今日,乃因勞憊之極云云。伏乞聖慈,諒臣病重實狀,垂憐而矜恤之,將臣本職及文衡籌司宣惠等兼任,亟賜遞免,俾螻蟻殘命,得以將理保全,而且命有司,擧臣逋命之誅,公私大幸。答曰,省疏具悉卿懇。卿其安心勿辭,調理察職。
京畿監司書目,驪州呈,以吏曹判書李尙眞辭職上疏上送事。答曰,省疏具悉卿懇。卿之固辭太過,而意已悉於前後之批矣,卿何過辭不已至此耶?宜勿控辭,從速入來察職。已上燼餘朝報
上在慶德宮。停常參·經筵。
藥房提調趙珩,副提調李元禎啓曰,伏未審夜來,聖體若何,慈候,湯劑連進而一樣安寧乎?臣等,區區憂慮,敢來問安。答曰,知道。慈候,與昨一樣。
慈殿,藥房問安。答曰,知道。勿爲問安。
執義李端錫啓曰,請還收新安尉孟萬澤尉號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝同上司諫朴世堂,引嫌而退,情勢難安,元非可論,因病稽謝,尤無所嫌,請司諫朴世堂出仕,新除授行大司憲洪處亮,時在京畿楊州地,請斯速乘馹上來事,下諭。答曰,不允。出仕事及下諭事,依啓。
尹深啓曰,臺諫出仕事,命下矣。闕門將閉,明日,待開門牌招之意,敢啓。傳曰,知道。燼餘
上在慶德宮。停常參·經筵。
下直,興海郡守柳時蕃。
觀象監,今月十八日夜三更至五更,月暈。啓。
藥房提調趙珩,副提調李元禎啓曰,日氣寒冷,伏未審夜來,聖體調攝,若何?伏聞昨日下醫官之敎,自上有頭痛失音之候,臣等不時憂慮之至,不可不趁卽入診議藥,敢來問安,竝此仰稟。答曰,知道。症候,已言于醫官,勿爲入診。再啓曰,卽伏聞下醫官之敎,自上頭疼之候,雖似稍減,而失音咽喉之症,一樣無減,臣等,不勝憂慮之至,卽與諸御醫等商議,則皆以爲萬病回春癰疽門,荊防敗毒散,加乾葛·蘇葉·黃芩酒炒·生玄蔘各一錢,黃連酒炒七分,連進三貼宜當云。依此劑入之意,敢啓。傳曰,知道。
獻納李藼啓曰,臣頃忝玉堂,繼有召命,義不俟駕,趨詣闕下,而臣旣通問於拘忌之疾,不敢祗肅而退,方在推勘之中,且念旬日之內,累玷言地,無一報效,每事瀆擾,臣罪尤大,請命遞斥臣職。答曰,勿辭。
正言柳命賢啓曰,臣本庸陋,百無一長,濫竊嵬第,驟躐郞署,而靡所報效,尋常悚恧,況玆新除之命,遽出夢寐之外,省顧涯分,自知其萬萬不似矣。只當惶感縮伏,恭俟物議,而第臣,以九月朔試射無分,方在推緘未勘之中,旣有應避之嫌,則亦不可虛帶曠日,玆敢冒昧出肅,仍爲自列,請命遞斥臣職。答曰,勿辭。仍傳曰,獻納李藼,正言柳命賢推考,竝湯滌。
獻納李藼啓曰,請張應一亟命遠竄。措辭見上平安監司吳始壽,曾爲全羅監司時,曲護弑主之賊,終致逃失之狀,人所共憤,今此請罪,亦已晩矣。蓋弑主之賊,三月得捕,卽爲就服,則延拖九朔,非私而何,都名立起訟,在於同年十一月,則此後緩獄,猶有可諉,而其前趁不處斷,有若等待者,是何意歟?叛奴中放良者,斜出文記,□印見捉之事,許良後斜出時,用奸與否,非本主所知,以此勒稱缺方張之日,託以出巡還營,乃敢偃然馳啓,而揷入自明之辭,有同告訐者然,其輕朝廷蔑公議,莫此爲甚,請平安監司吳始壽罷職不敍事。請還收金萬重定配之命,閔鼎重削職之命,李選削奪官爵之命,李䎘削奪官爵門外黜送之命,成虎徵遠竄之命,金佑明請命罷職。措辭竝同上答曰,不允。
執義李端錫啓曰,請還收新安尉孟萬澤尉號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝同上答曰,不允。
沈梓,以侍講院意啓曰,本院上番六員內,輔德李東溟,以儀軌都監都廳,除本司,兼輔德未差,弼善李宇鼎,兼弼善崔後尙,以身病呈辭,兼文學金錫胄,纔有所犯染,不得入直,只有文學朴純,方爲入直矣。今日推考解見任卽爲出去,他無替直之員,弼善李宇鼎,兼弼善崔後尙所患,不至大段云,竝命牌招,使之推移入直,下番司書洪萬鍾,以女息拘忌之疾,今方陳疏,亦當有變通之道,令該曹稟處,何如?傳曰,允。
鄭晳啓曰,司諫朴世堂,牌招不進矣。傳曰,知道。
李元禎啓曰,吏曹郞廳來言,承旨有闕,政事何以爲之?敢稟。燼餘
上在慶德宮。停常參·經筵。
藥房提調趙珩,副提調李元禎啓曰,僕未審夜來,聖體調攝,若何,湯劑連進,而失音之候,咽喉之症,時無加減之效乎?臣等不勝憂慮,敢來問安。答曰,知道。症候,已言于醫官矣。再啓曰,卽伏聞下醫官之敎,則頭疼諸症,尙未差減,脈度弦數,熱候有加,且有咳嗽引飮之症,臣等,不勝憂慮之至,與諸醫相議,則皆以爲此是感冒未盡和解之致,小柴胡湯,加石膏煆二錢,麥門冬·連翹·山梔·玄蔘·知母各一錢,黃連酒炒七分,薄荷五分,元方半夏代,貝母薑汁炒一分,連進三貼宜當云,依此劑入之意,敢啓。答曰,知道。
李元禎啓曰,左副承旨鄭晳,右副承旨李奎齡,今日具不仕進,雖未知事故之如何,而事體殊甚未安,竝爲牌招察任,何如?傳曰,允。
尹深,以都摠府意啓曰,今日入直軍士,當爲中日習射,而大祭齋戒相値,不得爲之之意,敢啓。傳曰,知道。
司諫朴世堂啓曰,臣旣負違慢之罪,而尙逭刑章,情勢危蹙,冒昧自列,處置請出,曾所未意,召牌降臨,惶悸冞極,如使臣,跡有可諉,猶不當冒沒自安,抗顔就列,況臣負犯,如何,方今臺閣所爭何事,而臣乃可偃然於此,略無殞悚顧忌之至也。是以,寧重違傲之愆,不敢墜毁私義,玷汚班行,承命周章,竟未祗趨,數日之內,再事瀆擾,臣之罪戾,萬殞猶輕,請亟命鐫削臣職,下臣司敗,治臣前後逋慢之罪。答曰,勿辭,退待物論。
獻納李藼啓曰,司諫朴世堂,引嫌而退,臺閣元無可嫌,而牌召未赴,勢難在直,請命遞差。答曰,依啓。
備忘記,史官一員待命,騎馬三匹立之。
以訓鍊都監今日習陳時,馬兵黃裕燦馬驚跳,入於露梁江水渰死事。傳于沈梓曰,令該曹恤典擧行。
傳于尹深曰,歸厚署外棺板一部,石灰二百石,送于內需司所捧處事,言于該曹。燼餘
上在慶德宮。停常參·經筵。
觀象監,今十月二十日夜,自三更至五更,月暈。啓。
藥房提調趙珩,副提調李元禎啓曰,伏未審夜來,聖體調攝,若何,昨進湯劑之後,感冒諸症,未知有差減之效乎?臣等不任憂慮,敢來問安。答曰,知道。
李奎齡啓曰,大司憲洪處亮,掌令柳㝚·宋基厚,在外,執義李端錫,式暇,持平柳斗紀,未肅拜,今日以監察茶時之意,敢啓。傳曰,知道。
鄭晳,以弘文館意啓曰,本院下番副修撰臣鄭維岳,以遷陵都監郞廳,今方晝仕出去,而謄錄修正,非一兩日可缺煩瀆,今後勿爲草記,直爲晝仕出去之意,敢啓。傳曰,知道。
鄭晳,以禮曹意啓曰,仍本曹啓辭,冬至節日陳賀,依庚午例,停止事,命下矣。陳賀箋文,勿爲捧進事,卽當知會諸道,而至於方物物膳封進與否,無文書可考者,第念大王大妃殿·王大妃殿所封進方物物膳,及大殿所封進弓袋筒介,則似不可停廢,依前封進之意,竝爲知委,何如?傳曰,允。
李奎齡,以都摠府意啓曰,副摠管東原君潗,以武臣講書事,除標信,賓廳進去之意,敢啓。傳曰,知道。
李奎齡,以兵曹意啓曰,今日武臣賓廳講書時,御營哨官成遇夏,論語初卷自不,請推考。傳曰,允。
鄭晳,以吏曹意啓曰,以侍講院啓辭,司書洪萬鍾,以女息拘忌之疾,今方陳疏,當有變通缺令該曹稟處事,命下矣。司書洪萬鍾,其女息,旣有拘忌之疾,則勢難入直于春坊,今姑改差,何如?傳曰,允。
獻納李藼啓曰,請吳始壽罷職不敍,還收金萬重定配,閔鼎重削職,李選削奪官爵,李䎘削奪官爵門外黜送,成虎徵遠竄之命,金佑明請命罷職。答曰,亟停勿煩。
右議政金壽興箚子。伏以臣於輔弼之任,豈有一分可堪之力量才德,而特以久備驅策,承乏擢授,受命之初,適緣國有大事,不敢極力控辭,黽勉行公,今此半歲矣。涓埃未報,罪戾日積,只以陵事有限,不恤其他,忍死奔走,庶盡臣子之誠,今幸緬禮克完,更無餘憾。臣於今日,惟當乞身而退,以安私分,而不意復命之日,過福之災,及於兒子,舐犢之情,難以自抑,臣賦命奇薄,年至四十,始得此子,不但臣家人之私幸,同朝之人,亦莫不相賀,一身所托,惟在於此,數日之內,奄忽夭折,情事痛迫,罪轉叫號,茫茫如瞽者之無相,此豈人堪忍處也?臣於澌敗之餘,又見此慘,宿病添劇,危頓床席,晝夜昏昏,殆不省人事,數三朔之內,萬無更起爲人之望,最是國之艱虞之日,鼎席久曠,獨臣無似,濫叨重任,而身旣如此,備員充位,亦無其人,言念國事,寧不寒心?猥暴崩迫之悃,哀籲於冕旒之下。伏乞聖上,特賜矜察,將臣本職及內醫院·軍資監·司僕寺等任,竝爲遞免,俾延殘喘,亟卜賢德,以重國事,不勝幸甚,家有拘忌之疾,不敢直陳文字,玆令椽吏,再三傳書於公廳以徹,無任惶悚,取進止。答曰,省箚具悉卿懇。卿之爲國勤勞,殆將半歲,遷陵大役,今纔禮畢,而不幸今年,農事又至於此,凡係民役,可以議處者甚多矣。不意玆者,卿遭慘喪,念及卿懷,不覺慽然悲愴,宜有卿之疾病之作,而但國家不幸,大臣連有事故,三公不得備員久矣。卿獨行公,而當此之時,又以疾引入,則其於國事何,須體予意,抑情善攝,從速行公,以濟艱虞,以副至望。仍傳曰,遣史官傳諭。燼餘
上在慶德宮。停常參·經筵。
藥房提調趙珩,左副承旨鄭晳啓曰,伏未審夜來,聖體調攝,若何?感冒之症,幾盡和解,而失音諸症,未知今復如何,臣等不勝憂慮,敢來問安。答曰,知道。與昨無異。
政院·玉堂問安。答曰,知道。
李奎齡啓曰,大司憲洪處亮,掌令柳㝚·宋基厚,在外,執義李端錫,式暇,持平李寅煥,呈辭,權斗紀,未肅拜,今日以監察茶時之意,敢啓。傳曰,知道。
傳于李奎齡曰,政事,明日爲之。
政院啓曰,明日爲政事,命下,而明日,乃是永寧殿脩改日也。□政,已有近例,以此分付,何如?傳曰,允。
獻納李藼啓曰,請吳始壽罷職不敍,還收金萬重定配,閔鼎重削職,李選削奪官爵,李䎘削奪官爵門外黜送,成虎徵遠竄之命,金佑明請命罷職。答曰,亟亭勿煩。措辭竝同上
李奎齡,以刑曹意啓曰,遷陵都監,設局於本曹,故本曹,移設於南別宮內空處矣。都監今已完畢,本曹亦爲還入之意,敢啓。傳曰,知道。
沈梓,以侍講院意啓曰,本院上下番寮員之不齊,未有甚於近日,兼輔德·文學·司書缺弼善崔後尙,以身病,方在陳疏中,兼文學金錫胄,身病不得入直,兼司書李藼,以本職,入省記,只有弼善李□臣壽亮入直矣。弼善李宇鼎,今日掃墳,受由出去,無他替直之員,輔德臣東溟,方以儀軌都監都廳,除本司□不得已而今方入直,凡事苟簡,將來疾病事故,亦未可知,上番闕員,後日政,以在京無故人差出,牌招察任,何如?傳曰,允。
以刑曹判書權大運初度呈辭,傳于李元禎曰,使之勿辭,調理察職。
鄭晳,以禮曹意啓曰,齊陵參奉趙持正,身有重病,不得察任,改差事,移文禮曹,而判書趁未出仕,尙未差出,其代,前頭冬至祭迫近,不可以假官代行,似當有變通之道,後政,令吏曹,勿拘常規,卽爲差出,何如?傳曰,允。
大司諫申晸疏曰,云云,臣沿路往返,得聞民間遑急之狀,忘其僭猥,略有所陳,惟聖明垂察焉。國家不幸,山陵改卜之擧,適出於連歲大侵之餘,畿輔之內,民力殆盡,而至如驪·廣及楊根等地,受弊最甚,閭里蕭條,生意索然,秋收纔畢,而人皆阻飢,遑遑有不保朝夕之狀,聞之慘然,□當秋收□□減糶耗之蠲,實出聖明軫恤之至意,而猶不足救其危急。伏願聖明,亟令廟堂,察其形勢,更減收米五邑,今年糶糴,亦許量宜退捧,以爲慰悅之地,且民田之入於道路者,明春又有幸行,則將不得復墾,民之失業,實爲可矜,宜加恤典,俾無號冤之弊,不勝幸甚。答曰,省疏具悉。疏辭當令廟堂議處,爾其勿辭,從速察職。啓下備邊司,備邊司粘連啓目,啓下是白有亦,今此大司諫申晸疏中所陳,驪州等五邑大同收米,更爲減捧,今年糶糴是置退捧事段,驪州·楊州收米,則特命全減春等所納敎是白乎,糶糴段置,舊還上,已令退捧是白在果,民田之入於道路者段,明春拜陵,若在於農前,則擧動過後,自當還耕,若當農節,終致失業,則不可不計其所出多少,自公家題給,爲先令路邊各邑,田畓之入於道路者,詳細摘奸成冊爲白有如可,以待前頭處置之意,分付本道,何如?啓依允。
行護軍閔熙疏曰,伏以臣,衰老昏謬,喪失素性,居官無狀,酷被臺彈,罪名狼藉,請罷猶輕,論以邦憲,有難容誅,聖度包容,從加全貸,感謝恩私,徒有涕淚。且江都,非遠外之地,五車,非潛藏之物,雇載其人柴木,又有本主姓名,此事虛實,不啻十目難掩而已,臣何敢喋喋自訟,以傷事體也?顧臣忝冒職名,次第解免,於公於私,旣順且幸,而西樞散班亦有常廩,所帶典設·司圃提調,尙爾仍存,其在事體,寧有是哉?伏乞聖慈,俯垂鑑臨,亟竝鐫削,以伸公議,以安微分,不勝幸甚,臣非不欲趁卽籲號,而竊伏念山陵未畢之前,聖心長在悲疚中,誠不敢以區區之懇,煩瀆宸嚴,臣亦飄泊遷移,疾病甚重,今始憑縣道缺冒沒之誚,想應難免,而駑緩之責,臣亦自知,伏惟聖明,更加哀憐而卽允焉。答曰,省疏具悉。已甚之論,不必有嫌,卿其勿辭察職。
兼說書趙持謙疏曰,伏以臣,猥以庸陋,忝備春坊,自顧無似,不敢冒居□累切,微懇莫徹,黽勉至今,愧懼冞深,伏承世子下令祗新陵進參於下玄宮時,梓宮奉下正時,承旨臣吳斗寅,語臣親承上敎,將爲問安梓宮,講院,亦宜一體問安,臣以下來之時,只奉進□令,故趦趄未定矣。反復思量,則數日前,奉稟陵所問安之事,而世子有詳問政院而爲之之敎,承旨問安而宮官獨不問安,有乖於□□下令之意,遂行問安之禮,歸而復令,竝以此意陳達,臣□稟以進後,涉於專輒妄行,以此以彼,罪戾俱重。且臣以下玄宮時進參,承令以往,則與奉命承旨,竝爲入參,事理當然,而政院不許,使之隨參於百官之列,自前宮官,無參豫外班之規,況此奉令,決無與各司例進之員同參之理,以此就議於摠護使及都監堂上,則皆以爲不可不入參於近列。故遷葬之時,臣使下吏,告于承旨,則承旨又爲禁止,臣不得已遷葬,則參於外班,而不可以政院之揮斥,終違所受之令,及至梓宮奉上之時,趨詣殿幄之側,從至陵上,而承旨沈梓,猝然離次至臣前,謂都監郞廳鄭維岳,須禁雜人云,臣顧見左右,皆是執事之人,無他雜人。且維岳,非禁雜之官,而承旨如是疾遽分付,心甚疑訝,而猶以爲臣則應參之人,初雖有沮遏之言,不至於指爲雜人矣。退而思之,其意實指臣身,雖以臣官微而輕辱,獨不念爲慢令之歸乎?無論梓之是非,臣旣有辱令之罪,其不可一刻仍冒也決矣。伏乞聖明,亟命鐫臣職名,治臣當事懵暗,奉令無狀之罪,不勝幸甚。答曰,省疏具悉。爾其勿辭察職。
江華留守閔蓍重辭職上疏。入啓。答曰,省疏具悉。卿其勿辭察職。
校理任相元辭職上疏。入啓。答曰,省疏具悉。爾其勿辭察職。
執義尹拯疏曰,伏以草莾賤庸,猥蒙洪造,薦入仕籍,今已十年,名旣過情,官又浮名,推排驟躐,以至於此,每一念至,汗粟交體,□□隱在心,溝壑乃分,不才自知,望絶當世,瀝血陳情,天日照臨,而塡窠擬闕,除目因襲,區區螻蟻之私,不容每煩文字,以慁聖聽,跡歸偃蹇,罪積逋違,居常踧踖,實無措身之所矣。今者數日之間,召旨三降,恩榮愈加,情勢益蹙,不知所以仰籲也,況國有大事,中外奔遑,而臣獨頑如木石,若無知覺,誠以屛蟄微蹤,不齒人事,進不敢自厠於周行,則只得退同遐氓,走入深谷,拱北哀號而已,古人有痛哭山中□不敢僭以自附也,途窮理極,可以自盡者,惟此一節耳。臣又承都監移文使之製進挽詞,尤不勝震越之至。嗚呼,我先王深仁厚澤,浹人骨髓,逾久不忘,率土同然,而如臣鮮民,特抱無涯,未死之前,惟有血淚,豈不欲將此糜身之願,小效於□役哉?顧念臣職不敢當,身不敢進,而直以陋拙之語,偃然□納,揆諸分義,萬萬愈越,以□□呻累日,竟不敢上,雖出□實萬殞,伏乞聖慈,憐臣危苦之情,常節莫□之孽,自作難逭,先收誤恩,後加嚴誅,不勝萬幸。答曰,省疏具悉。爾其勿辭,從速上來察職。
兵曹判書金萬基疏曰,伏以臣,狗馬疾劇,冒死陳籲,冀得解重,負保孱喘,仍伏逋命之誅缺言具僚而譴何不加,溫批反降,臣承拜感殞,只有涕泣,第念賤疾危苦,職務煩緊,雖欲專意調理,以待差歇,其勢末由,不得不干瀆宸嚴,更申危懇,伏乞哀憐而矜諒之,許遞本職及籌司宣惠等兼任,俾得從容調養,復爲完人,以備異日之驅使萬幸。答曰,省疏具悉。卿其安心勿辭,調理察職。燼餘
上在慶德宮。停常參·經筵。
下直,果川縣監柳寔,成歡察訪鄭東燁。
觀象監,今月二十一日夜一更·二更,電光。五更,流星出北斗星下,入軫星,其狀如鉢,尾長五六尺許,色白,光照地。啓。
藥房提調趙珩,左副承旨鄭晳啓曰,伏未審夜來,聖體若何,昨承與前無異之敎,前月劑進三貼之藥,已爲進御乎?今亦無快復之效乎?臣等不任鬱慮,敢來問安。答曰,知道。症候,已言于醫官矣。今後勿爲逐日問安。
執義李端錫啓曰,臣於頃日之坐,以南宮鈺缺時事照律之際,慈仁,誤以彦陽書入,而矇未致察,缺旣下,累日之後,今始覺悟,臣之所失,至此益著,請〈命〉遞斥臣職。答曰,勿辭。沈梓啓曰,執義李端錫,再啓煩瀆,退待物論矣。傳曰,知道。
獻納李藼啓曰,平安監司吳始壽,曾爲全羅監司時,曲護弑主之賊,終致逃失之狀,人所共憤,今之請罪,已晩矣。蓋弑主之賊,三月得缺爲就服,則延拖九月,非私而何,都名立起訟,在於同年十一月,則缺猶有可諉,而其前趁不處斷,有若等待者,是何意耶?反奴中缺斜出文記,雖有僞印見捉之事,許良後斜出時,用奸與否,非本主所知,以此勒稱一罪,尤非平心之道,且臺啓方張之日,託以出巡還營,乃敢偃然馳啓,而揷入自命之辭,有若告訐者然,其輕朝廷蔑公議,莫此爲甚,□□任其驕恣,以啓日後之弊,不可推考而止,請平安監司吳始壽罷職不敍。前副修撰金萬重,以論思之臣,有懷必陳,蓋附於無隱之誼,而聖明不諒,至以聽人指嗾,探試君上等語,爲其罪案,又有定配之命,臣實不知聖意之所在也。萬重出入經幄,殆近十年,伏想聖明,亦嘗知其爲人矣,是豈聽人指嗾,欲探君上者哉?至於放姿讜論之敎,臣尤竊惑焉,夫朋黨之禍人國家久矣,人君之深惡而痛斥之者,固其宜也。但先以疑端,着在方寸間而疑之,億逆而罪之,則非所以協和臣憐,而躋之於蕩平之域也,請還收前副修撰金萬重定配之命。前大司憲閔鼎重,受由下鄕之後,屢承嚴旨,不能趨命,或由於疾病之難强,或由於情勢之難安,而至於山陵有事,上下憂遑,其在分義,豈敢一向退伏缺哉?論其實狀,則趁未還朝者,蓋緣癃病之在身也,及其緬禮漸迫,行到郊外,復陳疏者,亦出於病勢缺也。若徒疑其迹,不原其情,而以驕恣而蔑法,爲其罪案,則豈不有傷於待臣隣以禮之道乎?重以兩朝受恩之人,先寢改兆之日,揆以情理,則必無假托身病,偃然遲回之理,請還收前大司憲閔鼎重削職之命。前副修撰李選,職在論思之任,封章進言,憂深慮遠缺意,只在於罄其所懷,而今殿下輾轉激缺聖明之世,乃有此過擧也,選之疏辭缺實出肝膈之忠,殿下亦嘗賜批矣。又有恩拜,則缺殿下燭其斷無他腸,而遷怒之擧,遽至於此,群情駭惑,缺臣竊爲聖明惜之。伏請還收前副應敎李選削奪之命,前副護軍李䎘削奪官爵門外黜送之命,成虎徵遠竄之命,金佑命請命罷職。成歡爲驛,乃三路之要衝也,置郵傳命之任,不可不擇送,而新除授察訪鄭東燁,爲人鄙陋,年且衰耗,孑遺殘驛之卒,決難蘇完,請成歡察訪鄭東燁罷職,以廉謹有才智者擇送。答曰,知道。
尹深,以戶曹意啓曰,每缺黃紋·黃花·滿花·彩花等席子,則嶺南所産各邑缺歲幣所用各色席子,則自本曹,別爲分定,而缺送,故其中雖有不合者,猶得及期改備矣。今者各色席子缺始爲來到,而榮川則彩色席子五十二帳內,捧上二十七帳缺五帳醴泉各色席子六十六帳內,捧上五十二帳,黜退十四帳,缺六十七帳內,捧上五十七帳,黜退八帳,豐基各色席子缺六帳內,捧上四十三帳,黜退三帳,缺席子五十八帳內,捧上十九帳,黜退三十九帳,所謂黜退者,或廣不足,或色品麤劣,皆不合於歲幣方物之用,使行迫頭,勢難及期改備,不得已以長興庫所儲餘件,推移充數,而各邑,初不上納於八九月之際,又不依樣精造,以致臨急狼狽,今差置之,又有後弊,五邑守令,雖難盡爲論罪,尤甚榮川·永川守令,從重推考,何如?啓。傳曰,允。
尹深,以禮曹意啓曰,永寧殿修改,申末畢役,同時內還安之意,敢啓。傳曰,知道。
尹深,以禮曹意啓曰,曾因本曹參判李殷相書啓,純陵祭器中,山罍一坐,餠器六坐,鍮銅相雜,所見不精,令該曹改造以送事,判下已久,今始改鑄,將爲下送,禁軍一名,別定領送,何如?傳曰,允。
沈梓,以都摠府意啓曰,今日入直軍士,中日習射,而永寧殿移還安之祭相値,不得爲之之意,敢啓。傳曰,知道。
鄭晳啓曰,今日永寧殿修改事畢後開政事,昨已陳稟蒙允矣。問于禮曹,畢役將至日暮云,今日內,勢難開政,明日待開門爲政事,分付,如何?傳曰,允。
又啓曰,卽伏見執義李端錫引避之辭,慈仁縣監南宮鈺照律公事,誤以彦陽書入事也,臣以其時該房,矇不致察之失,在所難免,不勝惶恐,元公事,使之付標改入之意,敢啓。傳曰,知道。
傳于沈梓曰,明善公主返虞家,修補時役軍五十名定送事,分付該曹。
沈梓啓曰,都摠府郞廳來言,闕內各處,上直軍士夜巡檢云矣,敢啓。傳曰,知道。燼餘
上在慶德宮。停常參·經筵。
李奎齡,以義禁意啓曰,以刑曹啓目,弑夫罪人香三省推鞫事,命下矣。香伊卽爲拿囚,而係是綱常罪人,依法例,三省推鞫,何如?傳曰,允
又啓曰,弑夫罪人香伊,三省推鞫事,命下矣。兩司當爲進參,兩司城上所,牌招言送之意,敢啓。傳曰,知道。
又啓曰,弑夫罪人香伊,三省推鞫事,命下矣。委官,何大臣進去乎?敢稟。傳曰,判中樞府事進去。
又啓曰,禁府郞廳,以委官意來言,三省推鞫事命下,而判義禁李尙眞在外,知義禁閔維重,家有拘忌,纔過女喪,合有變通之意,何以爲之?敢稟。傳曰,知義禁改差,今日政差出。
尹深啓曰,副校理尹趾善,副修撰李濡,來詣請對矣。傳曰,引見。
有政。吏批,判書李尙眞在外,參判姜栢年進,參議金益炅,家有拘忌不進,左副承旨鄭晳進。兵批,判書金萬基病,參判金□在外司坐起,參議孟胄瑞病,參知閔宗道進。右副承旨沈梓進。吏曹啓曰,判書李尙眞在外,參議金益炅,家有拘忌,不敢入來,小臣獨政未安,何以爲之?敢稟。傳曰,因爲之。
又啓曰,春坊闕員,今當差出,以擬望之人乏少,相避人員,竝擬,何如?傳曰,允。
吏批,以李世翊爲承旨,趙遠期爲司諫,張善瀓爲左參贊,鄭維岳爲校理,李先慶爲戶曹佐郞,柳尙運爲司書,鄭重徽爲文學,尹復衡爲河東縣監,韓世相爲齊陵參奉,安如石·李善源爲承文著作,朴世堂爲司成,文維聃爲康翎縣監,尹葕爲東學敎授,金如重爲南學敎授,李濡爲修撰,柳尙運爲副修撰,金千鎰爲典籍,李堂揆爲兼東學敎撰,張善瀓爲知義禁,趙宗著爲司書。
兵批,以鄭錀·崔海龍·朴世堂爲副護軍,柳冕·朴純爲副司直,洪萬鍾爲副司果。
李奎齡啓曰,問于義禁府,則自前三省推鞫時,無判義禁,則不得開坐云,何以爲之?敢稟。傳曰,從速上來參坐事,別爲下喩。
傳于尹深曰,石灰三百石歸厚署外棺板一付,送于內需事言于該曹。
尹深,以義禁府意啓曰,罪人李正英·李殷相·金光瑨·李英甲·金德男·徐乭生照律。權克中·李行政·李循先査覈回啓。李栢年·李喜寅·李文會議處事判下,而判義禁李尙眞在外,不得擧行,而己亥年山陵都監郞廳崔浣·申命圭,次第拿囚,郞廳則各有職掌事,與堂上有異,姑待他罪人等齊到,一時捧招之意,敢啓。傳曰,知道。依傳旨捧招,可也。
今二十三日玉堂引見時,今後闕內雜人出入,各別嚴禁事,下敎。
今二十三日玉堂引見時,刑曹判書·參判牌招察任事,下敎。備局有司堂上牌招,可以議定,爲先區處事,下敎。
今二十三日玉堂引見時,副校理尹趾善所啓,今年□無異庚申,畿內舊還上,旣有三分減一之命,而民間無辦出之路,不可不退捧矣。李濡曰,今年年事,湖南缺其餘諸道凶歉,固無異同,似當與畿內一缺徐當議處,而畿內纔經代疫,民間形勢,尤爲缺則準捧,舊還上退捧,可矣。
又所啓,畿內還上,旣有減耗之命,而爲守令者,或有仍爲徵捧者云,該曹尙不頒布,以致如此,則事涉稽緩,若已分付,而守令不爲遵行,則缺上曰,問于該曹,査覈,可也。
掌令柳㝚啓曰,臣於日者,以南宮鈺前任慈仁時事,勘律之際,誤書邑名,而未能致察,矇然啓入,臣之所失,與同僚無異,請命遞斥臣職。答曰,勿辭,退待物論。
府啓,請還收新安尉孟萬澤尉號仍存之命,金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命。措辭竝同上竝引嫌而退。邑名換書,事非大段,不可以此,輕遞臺官,請執義李端錫·掌令柳㝚出仕。答曰,不允。出仕事,依啓。
獻納李藼啓曰,請還收金萬重定配,閔鼎重削職,李選削奪官爵,李䎘削奪官爵門外黜送,成虎徵遠竄之命,金佑明請命罷職,鄭東燁罷職。答曰,不允。措語見上
鄭晳啓曰,備邊司郞廳來言,今日賓廳坐起日次缺方在辭職中,不得開坐云矣,敢啓。傳曰,知道。
尹深缺鄭榏牌招不進矣。又啓曰,刑曹判書權大運缺又啓曰,臺諫出仕事,命下矣。今日夜深,明日待開門牌招之意,敢啓。傳曰,知道。燼餘
未時,上御興政堂。玉堂請對缺同副承旨尹深,副校理尹趾善,副修撰李濡,假注書李善溥,記事官尹致績·睦昌明。□尹趾善曰,天災時變,近來孔劇,臣頃往楊州之日,適遇冬雷之變,深以觀象監之無報爲疑訝,及見外方缺知其果然,不意此變,又出於去夜,臣等驚悚之懷,到此倍切,缺聖明亦豈無恐懼修省之理乎?此臣等所請對入侍,欲陳愚忠缺冬雷之變,變之大者也。歷觀前史,必甚此數於極亂之世,上自秦皇·漢武,下至晉懷·宋寧,五代之季,南北之朝,豈非前鑑之大可懼者哉?況今凶歉,有倍於庚申,山陵大役,又非兩年之所有也,民間形勢切急之狀,一言難盡,卽今救民之道,必如捄焚拯溺而後,庶有萬一之望,而廟堂諸臣,無故察任者甚鮮,國事至此,誠極悶慮矣。上曰,每至冬間,輒發咽喉之症矣,今則別無大段苦痛處,而應問酬答之際,頻甚艱涉,今日可爲之事,非不多矣,而病勢如許,不能任意,且缺遽遭喪慽,不得行公,待其出仕之後,凡事可以議處之缺上曰,雖無天災時變之時,飢饉之患,比天災時變,尤甚悶切,況缺與飢饉兼之耶?凡干速爲之事,則略略施行,而前頭救民之道,未知何以處之也。趾善曰,還上蕩減之政,似是急先務也。上曰,屢遭飢荒□歲,若使蕩減而可以少救民生,則至於御供,亦旣減之,而第還上,則春間賑恤,非此無處措手,是亦不可不慮也。趾善曰,上敎誠然,而畿內還上,則不可不退捧矣。上曰,戶判·兵判,皆以拘忌,不得行公耶?尹深曰,然。趾善曰,百姓,雖在平常無事之時,安居卒歲之人甚少,怨苦愁歎之聲不絶,以京畿言之,田結烟戶,束伍閑丁,諸般雜缺官家督迫,急於星火,閭里騷然,若不保朝夕缺難毛擧而悉陳,矧乎深居九重之內,豈有能逼缺知者?只是大頭腦而已,至於形色疾苦之狀,缺趾善曰,舊年還上,旣蒙三分減一之命,而民間至願,惟在蕩滌之政爾。上曰,上年則折半收捧矣。趾善曰,今年凶荒,比上年尤甚,似當有別樣變通之擧矣。李濡曰,國家之保□庚辛兩年,亦云幸矣,而今年凶荒,又復如此,數道田穀,雖曰稍稔,而若干豆太,何能救八路之飢乎?且庚辛兩年,則卒然當之,上下憂遑,□不講故幸得□過矣。今年則因之飢饉,加以山陵大役,而大小臣僚悠缺頓無驚動之色,由是以觀,臣恐前頭之事,有倍兩年,而終至於不可救也。至於冬雷,是何等變異,而災不虛生,必有人事,比如重病,急修人事,隨症治療然後,庶有可生之道,如其不然,視若尋常,置之相忘之域,則一敗塗地,後悔何及?目今天變時變之作,愈往愈甚,而自上驚動缺異於前,若此不已,臣恐國事之不幸,有難形言者也。上曰,缺變異,豈敢以爲尋常哉?但九月間,則大事當頭,未遑他事,山陵行幸之後,病勢又如許,不能有所猷焉,群下之泄泄然者,誠然矣。深曰,凡事趁卽料理分布後,庶有可救之道,而每致後時之歎缺矣。趾善曰,還上退捧與否,不必待諸臣畢會然後議處也,自上決定,亦無不可耳。上曰,量宜救急,專在賑恤,則還上之全不捧,果未知何如也。深曰,大凡救民之道,不侵擾爲上,而春秋糶糴之際,出入受授之間,受弊爲不貲矣。趾善曰,畿內還上,旣有減耗之命,而爲守令者,或有仍爲徵捧云,該曹尙不頒布,以致如此,則事涉稽緩,若已分付,而守令不爲遵行,則殊甚可駭矣。上曰,問于該曹,査覈,可也。趾善曰,畿內舊還上三分減一之命,而民間形勢,決無辦出之路,不可不退捧矣。濡曰,今年之事,湖南雖曰差勝,其餘諸道,實無異同,似當與畿內,一體退捧矣。上曰,他道則徐當議處,而畿內則纔經大役,民間形勢,尤爲切急,新分給則準捧,舊還上,退捧,可也。自趾善曰,至舊還上退捧,可也,疊出,趾善曰,朝廷正而後,可以保養民生,言路恢而後,可以收拾國事,勿爲偸惰之習,則何憂乎民生之日困,勿爲摧折之擧,則何憂乎國勢之日卑也?濡曰,小臣今日,咫尺天顔,旣有所懷,安敢不盡?國事至此,變異如許,而近日諸臣,譴罷相繼,兩司爭報,終不得請,然諸臣被罪,雖曰過當,臣之所深憂者,不缺君臣之間,誠意相孚然後,萬事庶可做,若因一事,輒生疑阻,人人而疑之,事事而疑之,上下相持,日就乖隔,則君臣之間,誠意安在,過而能改,是謂無過,一時擧措之失,庸何傷於日月之更乎?且□乾綱之不足,乃臣民之所常憂者也。及下先朝雷厲風飛之敎,咸曰殿下,庶有所覺悟,而竊觀近日行事,則大有所不然者,蓋先王之雷厲風飛,不過曰自上而厲精爲治,在下而各勤本職,使紀綱修擧,而刑賞必行而已。今殿下,乍見臣僚之細事,□不釋然於胸中,因一微事,輒發威怒,譴責之,斥逐之,不小假借,至於□獄贓吏,無一正法之時,遷延時月,終至解釋,則國勢之日卑,職此之由,此豈雷厲風飛之謂乎?若以一時過中之威,爲振發之資,則臣但見氣象之日益委薾,人心之日益懈怠,決非先王之道也。上曰,贓吏子孫,與淸白吏子孫,爲對擧而通塞之,則國家設法之敎,予豈不知,而或出於風聞,或見於文書,旣無明白可據之狀,且慮爲冤抑之事,年久之後,自然□非欲饒貸而然也。濡曰,臺諫之一時彈䮕,雖出於風聞,不□謂之□其實,而以貪贓論罪之人,過數月後,高官美爵,反加於前,國勢之壞弊至此,識者之寒心,極矣。上曰,臺□不能□風聞論事,例也。風聞失實,則避嫌,亦例也,今則無一失實避嫌之人,故毁譽,誠不可信矣。趾善曰,其中自有公論之是非,豈可盡諉以風聞而不之信乎?上曰,在前則雖是重大之論,人有非之,則便卽止之矣。今則勿論是非,人皆曰我不失實,是亦弊也,得非以先入爲主,而有不勝病痛缺耶?深曰,無彼無我之人,豈易多得哉?濡曰,臺諫,旣已缺豈盡出於私,風聞,非盡失實,則所言,亦豈可不盡信乎?缺曰,君臣之間,恩遇之終始保全者甚少,宋時烈·宋浚吉,先朝之禮遇,卓越千古,殿下之恩數,不啻尋常,而浚吉則一疏陳懷,終不見答,飮恨而沒。時烈則頃日上來,情跡不安,終致不得接跡於朝,山陵事畢之後,陳疏徑歸,殿下念先王眷缺雖有大於此者,終始曲全,豈不爲聖德之大乎?趾善曰,上疏之入,亦已久矣,而批答尙不下,大小人情,頗覺拂鬱。李惟泰上疏,亦久不答,疇昔眷遇之意,安在哉?濡曰,惟泰,別無觸忤之事,而遇待之意,頓異於前,臣亦未知其故也。上曰,如此之人,不可責以進退,而緬禮數日前,始□來,其時意見,而適有外感,未果矣。問于承旨曰,夏間有下諭于李惟泰之事矣,果是何朔耶?對曰,臣則新入政院之故,未能詳知矣。濡曰,宋時烈情跡難便之狀,業已聖明之所洞燭,而前禮後疏,久不答批,無乃以山陵大禮時,趁不上來之故耶?上曰,別無他意矣,批答則近當爲之耳。濡曰,朋黨之論,自古有之,爲天下國家之大害,不惟我國之爲然,而至有去河北賊易,去朋黨難之語,則時君世主,孰不欲去之?然而徒知朋黨之可去,不知去之之道,惟以一時之威怒,束縳之,鉗制之,比如救火者之添薪,欲其滅而益其熾也。故人君,當以平正爲心,勿問人之彼此,惟觀事之是非,是者是之,非者非之,使公道大行然後,自然消融,莫敢不一於正矣。且古所謂朋黨者,皆有君子小人之別,而我國東西之論,皆出仕類,故別無一定之是非,而互相傾軋爲弊,至於放恣,則殿下之必欲盡祛,躋之平蕩之地者,聖意誠美矣。但去□端着,在於方寸之中,已未免於偏係之累,遂至一事失宜,便疑其人,一人有過,盡疑衆人,以致人人自危,景象愁慘,以西爲名者,消縮不敢言,以東爲名者,袖手傍觀,無一人顧念王事,則臣恐黨論,終不□國家先受其弊矣。當今人物,雖曰眇然,殿下之臣,豈盡循私負國之徒,年少氣勝之人,設有過激之語,豈盡狹私亂公之意,而殿下不諒,盡以黨論疑之,不徒其言之不從,竝與其人而棄之,此豈大公至正可祛朋黨之道乎?上曰,別無人人皆疑,事事皆疑之事矣。深曰,朋黨之論,缺甚多,自古有識之士,亦皆不免,就以牛李鄭陳之缺定如彼,大槪,朋黨之害,皆由於用舍不公,能者缺以至如許矣。爲國者,不必嘗論之,去能者用之,不能者缺實是非,自可見矣。趾善曰,尹深之言,不必是也,我國則地缺稍有才能者,豈有沈沒之理乎?濡曰,不必以東西爲言,先淸本源缺地,隨事以順應之,如有可罪之事缺罪之人,罪止於其身,勿爲藏蓄遷怒之擧,嘗論可消之道缺閔鼎重之行身處事,表之可見,人之期待,亦不輕矣,一朝棄逐,略不假借,殿下平日藏怒,至此發見,人皆不自安,自缺暇念於□乎?上無發落。趾善曰,京畿百姓,旣□減降還上,而廣州·楊州歲抄閑丁,弊之大者也,限今年,勿爲充定,何如?上曰,除之已三年,今又退之,則成五年矣,五年之後,則一時充定,尤有弊耳。濡曰,近來宮禁不嚴,雜人之出入闕內者甚多,宮中之言,無所不出,外間之言,無所不入,深思其弊,不覺寒心。且今拘忌之疾,無處無之,女人出入,尤可痛禁,而內人,如或有出往其家,家有拘忌,則旋入宮中者云,似當有別樣嚴飭之擧矣。上曰,令政院,申飭兵曹。濡曰,近來國綱不嚴,人不畏法,守令潛奸邑婢者,比比有之,方其在任,率蓄衙中,及至遞任,因與偕歸,而全不摘發治罪,以致放恣無忌,令各道監司,申飭禁斷,何如?上曰,與之上京,則査覈亦可,而泛然以潛奸事下諭,於事體,何如?趾善曰,頻遣暗問,不但守令之多所畏戢,一時百姓,亦皆感激,續續發送,甚爲有益矣。深曰,旣付監司之後,復爲頻遣暗行,未知於事體,何如,而一時救急之道,則缺不得其人,則返有弊爾。上無發落。上曰,兵曹判書·刑曹判書缺承旨諸員,竝牌招察任。上曰,弘文館歷代沿革地圖缺趾善曰,金萬重,受而釐正矣,萬重去後,時未及爲之,退當與同僚,更議以啓耳。玉堂退後,尹深進曰,鄭致和,以七十之年,慘遭喪慽,不能飮食,肌膚盡浮云,若□卒然不起缺結末遲速,時未知,而自前罪人病重之時,例有保放之事矣。上曰,玉堂·郞廳等處,更啓舊陵時,摠護使狀啓及承旨缺憑考出問目之意,傳旨于禁府也。□退。燼餘
上在慶德宮。停常參·經筵。
下直,全羅左水虞候朴震瑞。
藥房提調趙珩,右承旨鄭晳啓曰,伏不審昨今,寒氣料峭,聖體調攝,若何?臣等憂慮未已,敢來問安。答曰,知道。時無加減矣。
持平李寅煥啓曰,公主前後之喪,一也,駙馬前後未成禮,一也,而尉號之或收或仍,反有異焉,揆以禮法,豈有是理哉?殿下荐遭慘切之痛,竝與尉號而還收云云。餘同上請還收新安尉孟萬澤爵號仍存之命,請還收前副修撰金萬重定配,李䎘削奪官爵門外黜送,閔鼎重削職,成虎徵遠竄之命。答曰,不允。
獻納李藼啓曰,請還收金萬重定配,閔鼎重削職,李選削奪官職門外黜送,成虎徵遠竄之命,金佑明請命罷職,鄭東燁罷職。措辭竝同上答曰,不允。鄭東燁遞差,擇送。
沈梓啓曰,禁府在囚,多至數十餘人,當此沍寒,滯獄已久,事甚可慮,似當有變通之道,其中可以疏決者,依近例,令次官,稟處,何如?傳曰,依啓。
鄭晳,以承文院官員都提意啓曰,本院提調,見存之員不多,且有事故,今此使行文書査對之際,不得備員,事甚可慮。戶曹判書閔維重,議政府左參贊張善瀓,本院提調差下,而令該曹口傳下批,以爲察任之地,何如?傳曰,允。
鄭晳,以弘文館意啓曰,新除授副修撰柳尙運,時在京畿廣州地,經筵入番事緊,斯速乘馹上來事,下諭。傳曰,允。
尹深啓曰,卽伏見鐵原府使李穦狀啓,不但紙面及職銜俱有違例處,春川府使金煥之名,誤以奐字書之,其矇不致察之失,殊甚可駭,請鐵原府使李穦推考。傳曰,允。
沈梓啓曰,成歡察訪鄭東燁改差事,命下矣。臺諫,方以罷職事論啓,遞差傳旨不得捧之之意,敢啓。傳曰,知道。
尹深啓曰,以下缺以上燼餘
上在慶德宮。停常參·經筵。
傳于尹深曰,日寒如此,薄衣軍士,令該曹襦衣題給,宿衛軍士,令該曹空石題給。
尹深,以都摠府意啓曰,今日入直軍士,中日習射,請出標信。傳曰,知道。
鄭晳啓曰,假注書李墪,眼疾極重,不得察任,已至累日,多事之地,不可等待其差歇,今姑改差,他假注書差出,何如?傳曰,允。
以李宏爲假注書。
鄭晳啓曰,都承旨李元禎,疏批未下,左承旨沈梓,式暇,左副承旨李奎齡,方在服制中,廳中只有臣晳及同副承旨尹深,出入之際,事多苟簡,而右副承旨李世翊,除授三日,尙不出肅,缺殊甚未便,右副承旨李世翊,牌招察任,何如?傳曰,允。
尹深,以兵曹意啓曰,日寒如此,薄衣軍士,令該曹,襦衣題給事,命下矣。闕內各處及各司官直軍處,分遣本曹郞官摘奸,其中尤甚衣薄者一百二十八名,別單書入,令該曹照數題給,何如?傳曰,允。
尹深,以戶曹意啓曰,今月二十三日玉堂請對入侍時,副校理尹趾善所啓,畿內還上,更有減耗之命,而爲守令者,或有仍留徵捧云,該曹尙不頒布,以致如此,則事涉稽緩,若已分付而守令不爲遵行,則殊甚可駭矣。上曰,問于該曹,査覈,可也事,傳敎矣。取考曹中擧行文書,則去九月二十一日大臣備局堂上引見時,右議政金壽興所啓,今年畿內大同收米驪州等五邑,旣減三斗,其餘各邑,只減一斗,而今此山陵大役,各邑之人,莫不奔走服役,不可不別樣救恤,一斗之減,似爲零星,更減一斗,何如?兵曹判書金萬基啓曰,大同收米,則民間,或有無田結之人,雖有減斗之擧,民不知其爲實惠,今年還上耗,竝減除則爲惠大矣。右議政金壽興曰,驪州等五邑外,其近處四五邑,似當有差等之擧矣。上曰,依爲之。驪州等五邑,則還收米又減一斗事,傳敎啓下,而還上除耗,係是本曹所管,故卽爲枚擧啓下辭緣,行關京畿監司,使之知委列邑矣。今者筵臣所啓如此,自本曹,依傳敎頒布之後,各邑守令,因爲徵捧,則事甚可駭,令京畿監司,査覈啓聞,處置,何如?傳曰,允。
執義李端錫,持平李寅煥啓曰,請還收新安尉孟萬澤尉號仍存之命,請還收金萬重定配,李䎘削奪官爵門外黜送,李選削奪官職,閔鼎重削職之命,請鐵原府使李穦罷職。答曰,不允。李穦事,使本道監司,査覈啓聞處之。
右議政金壽興箚曰,伏以□朔分走之餘,遽遭慘切之痛,宿症復作,委頓席床,萬無陳力之勢,猥陳情悃,冀蒙矜察,不意聖批懇至,逈出尋常,奉讀以還,感淚自零,第臣所遭喪慽,實是人情之所難堪忍,而此則或可日遠日忘,以體人主忘情之訓,至於狗馬之疾,根柢已深,非如一時傷感之比,積敗之後,諸症迭侵,肌膚消削,精神潰亂,晝夜昏昏,如癡如迷,缺時坐,旋卽眩倒,臣雖病伏,豈不知國事之罔有津涯,而賤疾一向危重,末由自力於數朔之內,當此三公未備員之日,虛帶重任,不早自處,以益其罪戾乎。況今玉候未寧,已過累日,而身忝內局之任,旣未趨參於起居之禮,臣誠惶恐,合伏嚴誅,玆敢更冒萬死,仰瀆於宸嚴之下,伏乞聖慈,俯賜矜察,亟斥臣職及兼帶等任,以便公私,不勝幸甚。答曰,省箚具悉卿懇。已悉予意於前日之批矣,何用控辭乃爾,須體予意,安心勿辭善攝,以副至望。仍傳曰,遣史官傳諭。
兵曹判書金萬基疏曰,伏以臣,累得賤疾,沈篤實狀,仰瀆宸嚴,而恩遞尙靳,溫批再降,又以備局公事議定事缺驚惶感霣,擬欲忍死强起,而昏瞀仆倒,莫可撑持,終末由致缺罪至此,萬殞難貰,惟當席藁竢譴,不容更有所瀆擾缺迫之情勢,亦不敢自外於天地父母也。夫病久而變症生,缺生而百藥難效,理勢同然,臣之痰火作暈,已有年,復發加劇,又已逾缺其初也,往來升降無常,故一日之內,亦間有心神稍定之時矣。自五六日以來,出日而火上,入夜而如下,當其上缺精神之憒亂,視瞻之眩轉,頭腦之疼痛,氣息之喘急,莫可名喩,缺夜回又如是,日事湯劑,而了無可效,眞元日敗,無以收拾,此外種種危惡之症,有不敢縷列,顧以無似,蒙被罔極之恩,惟期奔走供職,罔敢自便,爲一分報效之地,非如分義疏賤,輕於去就者,一自病蟄私室,每念職務之癏曠,憧憧一念,有若痿人之不能起,而無奈二竪之嬰纏,瞻望宸嚴,只自憫憐而已。伏惟悶下之仁,容光之照,無物不覆,無微不察,如臣賤疾之沈篤,在所矜諒垂憐,使孱喘獲延,而公務無曠,豈宜例加優渥,一向忍難也?伏乞亟遞臣本職兼帶諸任,仍治臣逋慢之罪,不勝幸甚。答曰,省疏具悉。勿辭調理察職。仍傳曰,遣內醫看病。
刑曹參判鄭榏疏曰,伏以臣,猥將狗馬病狀,冒罪請急,實出於萬不獲已,而調理察職之命,反下格例之外,臣誠感激惶隕,狼狽失圖。嗚呼,疾痛則呼父母,窮困則呼天,人情之所必至者也。今臣抱此悶迫之懷,若不披露心肝,罄竭忱悃,則是自外於仁覆之下,臣有所不敢焉。臣素患痰火之症,轉成沈痼之疾,觸寒添劇,症情危篤,晝夜咳嗽,倚壁達曙,有時昏塞,不辨四至,眞元澌削,精爽烟浮,委身床席,漸至痿癈,多般調治,少不見效,非一朝一夕之發,自上年以來,荐遭慘切之慽,積傷之深,症情旣痼,旬日之間,理難完復,刻日供職,決不可冀,刑獄劇地,豈是養病之所乎?臣情勢,尤有所不敢冒進者,以臣癖穢之蹤,不宜更厠周行,而適値遷陵大禮,分義有所不敢退伏,輒復抗顔,黽勉就列,此則人或有恕之者耳。今則大禮已過,揆臣自處之道,固合屛退,何敢以旣出爲解,淟涊冒據,以爲媒進之計乎?臣若只貪榮寵,不知羞恥,則怒之者□,賤之者以爲全喪廉隅,臣之難進之勢,不但病不能缺所以不避僭猥之誅,瀝血哀籲,冀徹天聽,而見阻喉院,已至累日,罪積癏曠,方切悶縮矣。不意昨者,召牌遽降,其在不俟駕之義,所當急起趨命之不暇,而顧臣情勢旣蹙,疾病難强,百爾思量,竟未祗趨,臣罪至此,益無所逃。伏乞聖慈,曲垂憐察,亟賜鐫罷臣職名,仍治臣罪,不勝幸甚。答曰,省疏具悉。呈單勿辭,意非偶然,何用固辭?事未妥當,勿辭從速察職。
判中樞府事金壽恒箚曰,伏以臣,負罪之身,猝膺恩命,已極惶隕,不當又以私懇,仰溷宸嚴,以重僭越之罪,而亦不敢自隱於天覆之下也。今臣出彊之行已迫,歸期將至隔歲,欲於未行之前,一上父母丘壠,以伸霜露之感,而情私甚切,職名在身,不敢任自出外,玆不得不冒死陳露。伏乞聖明,恕其煩猥,特賜矜許,不勝幸甚。答曰,省箚具悉卿懇。卿其安心往來。仍傳曰,給由馬,往還。
刑曹參判鄭榏疏曰,伏以□不敢冒進,賤疾且劇,無路陳力,昧死請□誠未格,天日不照,至有調理察職之命,聞來驚懼,罔知攸措,臣非敢驕蹇自便,怡退是尙,實緣公議可畏,廉隅難便故也。如使不恤人言,冥行蠢趨,而可能粗效職事,少報涓埃,則自臣何敢不思盡悴之職,圖點能讓之名哉?竊念做事顚錯,誤觸邦憲者,人或容恕,猶可得達,若其奉職不謹,以利見敗者,人皆唾鄙,爲世所棄,今臣被劾,旣以分義,則覆載之間,不可復容,搢紳之列,羞與爲伍,如是而可以辨別曲直,聽斷庶獄乎?臣雖强顔,人不取信,其爲傷損事體,僨敗國事,豈淺鮮哉?此臣之所以脣焦聲渴而不知止者也。且臣纔經草土,僅保軀命,而山陵堂上之命,猥及有累之身,義不敢力辭,亦不敢言病,黽勉承命,進詣陵所,閱月監董,觸冒風霜,重感寒疾,症情非細,未能調治,輾轉沈痼,復命之後,扶曳還家,委於床席,呻痛度日,頑痰塞胸,咳嗽□虛汗如瀉,眞元漸脫,腰脅心痛,轉仄須人,浮熱升降,食飮□數日之內,決無復起爲人之望。本曹曠務,幾至半年,缺罪難冒之身,一向虛帶而莫之恤乎?臣之情勢,旣如此,病缺封章乞免,誠不獲已,而喉司不諒,未免見却,一味惶恐,靡缺千萬意外,嚴旨下降,分義所在,行不俟駕,而身負重累,不可自同平人,病情危苦,末由强起,伏乞聖明,亟罷臣職,以正臣罪,不勝幸甚。答曰,省疏具悉卿懇。卿之固辭,殊涉太煩,更勿爲辭,從速察職。
掌令柳㝚疏曰,伏以臣,猥蒙思暇,歸掃松楸,感溢泉塗,豈獨臣得伸霜露之感,求之幽明,均有榮焉。含恩畏義,不敢濡滯而還引咎,惶殞罔措,恭俟斥逐,意外請出,召牌臨門,分義所在,冒昧就列,而第臣之老母,年過八旬,素多病疾,身在床褥,猝於日昨,重得寒症,症勢危苦,寒熱發作,痰火升降,老人氣力,雖在常時,猶患綿綴,朝夕難保,況玆外感挾熱,痰與氣升者耶?臣身之外,無他子女,藥餌之調,飮啖之節,臣若離厠,則護視無人,其在情理,豈忍蹔離?臣於國缺以專救護,則明時體下之仁,小臣缺答曰,省疏具悉。爾其勿辭,救護母病。燼餘
上在慶德宮。停常參·經筵。
夜五更,流星,出天中淡雲間,入坤方天際,狀如鉢,尾長五六尺許,色白,光照地。
藥房提調趙珩,右承旨鄭晳啓曰,數日來嚴沍,聖候調攝,若何?自上患候餘症,時未盡祛,而日寒如此,不瑕有添傷耶?臣等不任憂慮,敢來問安。答曰,知道。症候,已言于醫官矣。
執義李端錫,持平李寅煥啓曰,請還收新安尉孟萬澤尉號仍存之命,還收金萬重定配,李䎘削奪官爵,李選削奪官爵門外黜送,閔鼎重削職,成虎徵遠竄之命。措辭竝同上鐵原,乃嶺西完邑,而今年春夏之間,累度易守,物力殘敗,將至於不可收拾之地。府使李穦,到任以後,不思保民之政,專以肥己爲事,凡諸舊規,多所變更,至於進上之物,勒令官屬,貿易封進,而廉給其價,刻徵倍蓰,官吏不能支保,擧皆逃走而後,奸吏,幻弄窮民,其間憑公營私之事,不一而足,一境之民,莫不唾罵,愁苦之聲,傳播遠近,臣寅煥,適守隣邑,稔聞其不法之狀,不啻如目見實非風聞之比,何待本道査覈,而有所處置也?字牧之任,不可付諸如此之人,請鐵原府使李穦罷職。答曰,不允。
備忘記,史官一員待命。
鄭晳,以內醫院官員,以都提調意啓曰,議藥同參缺以部官時事,方在罷散中,時無職名,缺出仕使之察任,而且興德人金翊年,曉解缺付軍職,冠帶常仕,何如?傳曰,允
缺遷陵時,有廳差備軍徵發調缺矣,依定奪,各其一當番減除事,移文于京畿·忠淸·黃海三道之意,敢啓。傳曰,知道。
鄭晳,以弘文館意啓曰,本館下番三員內,修撰徐文尙,非但家有拘忌之疾,且有身病,方爲呈辭,修撰李濡,卽者病親,受由出去,副修撰柳尙運,在外未上來,下番他無入直之員,當以上番,姑降入直,而應敎李柙陳疏,校理任相元呈辭,校理尹搢,疏批未下,副校理尹趾善,家有拘忌之疾,未及出避,應敎李柙,校理任相元,卽爲牌招,推移姑降入直,何如?傳曰,允。
尹深,以義禁府意啓曰,前南部主簿尹瑄,以轝士軍抄出時濫雜之事,九月拿囚,而元情請刑公事判付內,除刑推放送議處,啓下矣。旣已放送之後,則與擊錚罪人有異,至於議處,有違常規,何以爲之?敢啓。傳曰,元公事,還入。
李宏服制,代,以南宮垕爲假注書。
鄭晳啓曰,左副承旨李奎齡同姓孽三寸姪壽遠身死中殤,服制已行四日,出仕,何如?啓。
傳于鄭晳曰,今此遷陵·山陵兩都監摠護使以下及缺竝書啓。燼餘
備邊司郞廳,以右議政意啓曰,京畿還上退捧事,旣已命下矣。上年亦有舊還上退捧之令,而江都移轉之穀,則元數內三分之二收捧事,定奪擧行矣。今年則農事之失稔,非如上年之比,移轉之穀,元數內一半,收納本所似當,以此分付,何如?答曰,允。備局謄錄
上在慶德宮。停常參·經筵。
夜自一更至三更,東方,有氣如火光,巽方,有氣如火光,乾方·巽方,有氣如火光。
執義李端錫,持平李寅煥啓曰,請還收新安尉孟萬澤尉號仍存之命,金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,請鐵原府使李穦罷職。措辭竝同上答曰,不允。
尹深,以備邊司郞廳,以右議政意啓曰,忠淸監司南二星,以還上酌定分數及雜穀代捧事,狀啓矣。臣病伏昏迷,其於大小簿書,不得循例覆啓,第念此事,不可過時,故敢此陳稟。今年各道農事,雖有彼善於此者,而終未免爲失稔之歸,其中亦有尤甚慘酷處,而當初不定分數,本非爲準捧之計,蓋有其意矣。今聞外方守令,不善奉行,窮民形勢,誠極切迫云,不可無參酌變通之道,新分給則使之準捧,舊還上則許捧三分之一,而一道之內,不無稍實之邑,則道臣別爲詳察,捧其一半後,某某邑一半收捧之意,明白開錄啓聞,以憑後考宜當。代捧則依京畿例,大米代小米,租代豆太,許捧無妨,以此分付本道及關西·海西·原襄·咸鏡等道,以爲一體擧行之地,至於代捧之穀新定一款,則令該曹,規例相考,知委,何如?傳曰,依啓。三分一之數,通一道之限,而令監司察其尤甚稍實之邑,以爲參酌收捧之地也。
尹深,又以備邊司郞廳,以右議政意啓曰,江華留守閔蓍重,以本府米太雜穀還上除耗,及往還上三分之一收捧事,狀啓矣。今年畿甸農事,大都同然,而南漢軍餉,旣許除耗,且本府之民,前後浮石之時,多有動役之勞,不可無均施之惠,米太雜穀還上時除耗,以示朝家德意,往還上則京畿各邑,雖有退捧之命,本府軍餉,異於他邑,有難全然退捧,許捧三分之一宜當,以此分付,何如?傳曰,允。
備忘記,史官二員待命,騎馬六匹立之。
李奎齡,以義禁府意啓曰,當初尹瑄元情公事,除刑推放送議處事判下,故卽爲放送矣。因本府草記,尹瑄公事,旣已還入,以停刑推議處,改付標啓下,而本府罪人在家議啓,曾無前例,尹瑄還囚議處之意,敢啓。傳曰,知道。
又啓曰,慶尙監司啓本,前蔚山府使鄭之虎,時任機張縣監柳挺輝拿問事,啓下矣。鄭之虎,方今待命,卽爲拿囚,而柳挺輝,時在任所,依例發遣府羅將,拿來,何如?傳曰,允。
尹深啓曰,卽者弘文館官員,來呈草記,本館寮員,以家中拘忌之疾,不爲行公者,至於三人,請令出避云,非親子女,則出避行公,已有先朝定奪缺故草記則不捧,而卽今拘忌之疾,甚爲熾盛,殆無淨處,而缺侍之人,不肯出避,稍有犯禁,輒皆引入,殊甚未便,玉堂之官,非親子女而不避之人,竝推考,使之卽爲出避察任,而此外侍從人員,竝一體申飭,何如?傳曰,允。
又啓曰,史官二員,待命事,命下,而史官不備,宣傳官一員定送之意,敢啓。傳曰,知道。燼餘
上在慶德宮。停常參·經筵。
藥房提調趙珩,同副承旨尹深啓曰,曉來雪沍,伏未審聖體調攝,若何?前日,感冒之後,咽喉之餘症,猶未盡祛乎?臣等,憂慮不弛,敢來問安。答曰,知道。症候,已言于醫官矣。
沈梓,以都摠府意啓曰,今日入直軍士,中日習射,請出標信。
觀象監,今月二十八日夜一更二更,月暈。啓。
以右議政箚子,傳于李奎齡曰,瓜滿之代,及初入仕之窠,拘於法例,不得差出云,次官牌招,今日內,開政差出。
以□照律公事,傳于李奎齡曰,此外無相當之律耶?何以缺問啓。
沈梓啓曰,今日爲政事,命下矣。都承旨李元禎,右副承旨李世翊,疏批未下,右承旨鄭晳,病未仕進,臣梓,當進兵批政廳,而廳中,只有左副承旨李奎齡,同副承旨尹深,吏批政廳,何承旨進去乎?敢稟。傳曰,兵·吏批兼進。又啓曰,兵曹判書金萬基,參知金宇亨,吏曹參判姜栢年,牌招不進矣。傳曰,今日政,與循例開政有異,吏曹參判姜栢年推考,更爲牌招,使之參政,可也。
又啓曰,假注書南宮垕,落馬重傷,左脚不能運用,姑爲改差,他假注書差出,使之察任,何如?傳曰,允。
以嚴緝爲假注書。
有政。
吏批,行判書李尙眞在外,參判姜栢年進,參議金益炅,家有拘忌不進,左承旨沈梓進。兵批,判書金萬基上疏,參判金宇亨病,參議孟胄瑞,參知閔宗道進,左承旨沈梓進。
吏批啓曰,判書李尙眞在外,參議金益炅,家有拘忌,不敢入來,小臣獨政未安,何以爲之?敢稟。傳曰,仍爲之。
又啓曰,瓜滿交代及初入仕窠闕,今日開政差出事,命下矣。瓜滿之代,始仕之窠,當爲差出,而臣聞見孤陋,獨政差出,實涉未安,今聞判書來在不遠之地,不久似當入來,姑待長官出仕,開政差出,何如?傳曰,此中緊任。缺
以李嵇爲大司諫,尹以益爲金山郡守,朴世封爲平昌郡守,金璁爲兵曹佐郞,李藼爲西學敎授,崔後尙爲副修撰,兪命鼎·金斗明爲承文院正字,孟胄瑞爲忠淸監司,李公權爲司宰監參奉,具崟爲靑松府使,洪受容爲司宰監主簿,孫湍爲典籍,南翊爲繕工監假監役,尹深爲典設司別檢,宋挺濂爲禮曹正郞,鄭東卨·沈瑞肩爲戶曹正郞,南宮楀爲工曹正郞,吳斗寅爲兵曹參議,申晸爲大司諫,李仁遇爲直講,李宇鼎爲兼掌令。
兵批,安琠爲副護軍,申晸爲副司直,方泰重·金翊年爲副司勇。
沈梓,以御營廳意啓曰,四番黃海道別馬隊五十二名,已爲整齊矣。來十一月初一日,與三番別馬隊合操後,舊軍放送之意,敢啓。傳曰,知道。
又啓曰,今此三番別馬隊及別破陣等射砲試才賞格,從分數多寡,以本廳所儲木綿,面給後,別單書入之意,敢啓。傳曰,知道。
掌令柳㝚啓曰,凡臺諫論事,未必盡出於目見,而朝家許以風聞論啓,則立法之意,豈偶然哉?臣之前忝本職時,藍浦縣監權克中,爲其妻族之運柩,調用煙軍之說,傳播狼藉,故臣與同僚,相議論啓,而爲請拿問者,蓋欲覈其虛實矣。今見本道査啓,則與臣所論不同,臣不勝瞿然之至,官奴使令,雖非調用煙軍之比,爲其衙客之喪,擔送於數日之程,則不可謂全無所犯,而方農一款,調用煙軍,出於風聞之誤,則臣之當初論事不審之失,在所難免,臣何敢諉以前事,而一刻晏然於臺席乎?請命遞斥臣職。答曰,勿辭,退待物論。
執義李端錫,持平李寅煥啓曰,請還收新安尉孟萬澤尉號仍存之命,還收金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,請鐵原府使李穦罷職。答曰,不允。措語竝見上
右議政金壽興箚曰,伏以臣,猥承恩遇,驟躋三事,不得辭避,則惟當竭其心力,庶效塵露之裨補,而才識凡短,誠意淺薄,上之不能匡輔聖德,下之不能區畫卽爲,受命半年,咎責日積,其可仍據重任,以益其罪戾乎?況今賤疾,日就沈痼,委頓枕席,晝夜昏迷,氣息喘喘,有若澌盡者然,房闥之間,亦無自力起動之勢,無論前事,似此病狀,豈有一分供職之望哉?不得不再暴危悃於天地父母之前,而不意前後聖批,丁寧懇惻,有逾常格,臣雖頑蠢無知,寧不感動?第臣崩迫之忱,未蒙聖慈之矜憐,臣之情勢,一倍悶蹙,罔知所以爲處也。臣之私分,姑不暇恤,顧此國事岌嶪之日,輔理之任,豈臣養病之場乎?倘聖上念及國事之至重,相職之不可久曠,則必不待臣言而早賜處分也。玆敢冒死哀號,伏乞聖明,俯垂諒察,亟命遞臣本職及兼帶等任,以便公私,缺旣以私懇,仰溷於宸聽不當,又以朝廷有所論列,而缺職名在身,則未死之前,何可有懷不言,以負聖上之恩遇哉?日昨雷電之異,誠極可缺奏亦復相續,天人一理,咎徵不僭,天之所以示警於聖上者,豈無所以也?殿下向來威怒遽震,三司言事之臣,竝被重譴,臣忝大臣之列,缺補衮職之闕,不匡之罪,臣豈可免?目今遷陵之禮已過,實是國家莫大之慶,凡有罪過,宜施洗滌之典,以開維新之路,期臻治平之福,此正殿下象風雷之迅速,以應天心之日也。伏願聖明,更加留意,收回威怒,得見慶雲景星之象焉。判中樞宋時烈之赴朝,只爲先王緬禮而來,庶幾自盡其誠意,不過數月間寄京人,而意外事端,闖發於其間,浮言噂,景色不佳,以致情跡之不安,遂令狼狽而歸,世道罔極寒心,豈不有歉於聖上禮賢之盛德也?頃日榻前下敎疏語,一則以玄宮之無欠,有所慨惜而發,一則不知聖意之所在,被困於訾謗,徒懷不安而然,一則旣有傳播指斥之言,不得不陳暴,而聖上,以事關先陵,大加自責,臣竊以爲過矣。聖上於此,惟當說破其曲折,速下批諭,開示聖心,無有疑阻之嫌,則一時紛紜,自然消釋矣。事之是非曲直,姑舍不論,先王禮遇之儒賢,被斥於國舅,狼狽而歸云爾,則彼之視今,其將謂何?至於李惟泰,來到都門之外,先上一疏,竟靳批下,臣未知聖意何居,而方外之臣,其自處之道,本異於立朝從仕之臣,時君之維縶責望,其可一循常套乎?瞻聆所及,皆以爲埋沒,臣敢以疑惑者仰陳焉。記昔先王嗣服之初,宋時烈,以憲官請對,先王適有不安節之候,不卽賜對,時烈脫却朝衣,自闕徑歸,先王大驚,引見諸承旨,罪己責躬,下諭缺執義尹宣擧,承命入都,終不入謝,有周黨不謁之節,先王亦優容而遣之,殿下今日所當法者,其不在於聖考乎?臣之惓惓愚忠,不獨以時烈等而發也,惟聖上之澄省焉,卽今三公以下諸司之備員者不多,至於吏曹,則長官之不得行公,已過累朔,佐貳之官,雖或開政,其中瓜滿之代,初入仕之窠,拘於依例,不敢差出,冡宰之任,是何等職事,而曠闕至此,作一虛銜,臣意則佐貳之不敢差出者,許令趁卽差出然後,庶無曠職之憂矣。遷陵時轝士軍,本來都民之役,渠輩,豈敢以勞苦爲辭,而今番則兩陵之間,道里旣遠,齎糧往返,幾費十日,比之於前,其勞苦數倍,況陪奉靈轝,克愼克敬,得以無事到陵,豈非大幸也耶?臣意畿邑民役,旣命蠲減,則其於都城之民,亦宜有酬勞之惠,請令京兆,善爲料理,坊役中可以變通者,隨宜量減,俾知朝家德意焉。諸道蠲役之政,終不可已,頃於入對之日,有退而講究之敎,而臣之賤疾此劇,講究稟定,其勢未易,仍念諸道災荒,亦有輕重,則其所區別,專在本道,若待年分文書之上來,則必有過時之弊,只憑文書,恐難知其實狀,臣以爲劃卽知會,諸道之內被災之邑,使之分秩啓聞後,酌量蠲役,似合事宜矣。臣貼身床褥,懷不能已,敢以荒亂之言,上徹於冕旒之下,不勝惶懼,取進止。答曰,省箚具悉卿懇。國事無一可恃之狀,不待智者而可知矣,災異之作,又從而式月斯生,靜言思之,心神驚越,罔知攸措。目今民事,又未免失稔之歸,凡於蠲役等事,可議者甚衆,而只緣卿之病未行公,不得議處耳。箚中民役先行,處置事,當令攸司,依此擧行,卿其須體至意,安心勿辭,從速行公,以副至望,遣史官傳諭。啓下備邊司,無回啓。燼餘
上在慶德宮。停常參·經筵。
夜一更,電光。五更,有霧氣。
李奎齡,以都摠府言啓曰,副摠管東原君潗,以□會同分軍士,除標信,內兵曹進去之意,敢啓。傳曰,知道。
李奎齡啓曰,遷陵·山陵兩都監摠護事,以缺員役工匠等缺,命下矣。取考庚午謄錄,則缺時侍衛人員及代奠官諸執事,竝有書缺依前例分付乎?敢啓。傳曰,竝在其中缺
左尹權堣上疏。大槪,父母墳山,在於坡州地,請於去路,歷入省掃,以伸至情事。入啓。
府啓,請還收新安尉孟萬澤爵號仍存之命,金萬重定配,李䎘削奪官爵門外黜送,李選削奪官爵,閔鼎重削職,成虎徵遠竄之命,李穦罷職。引嫌而退,當初論啓,出於風聞,至請拿問,意在爽實,及見査啓,旣有所犯,事非不審,何必爲嫌,請掌令柳㝚出仕。
答吏曹判書李尙眞疏曰,覽卿疏,必欲遞職退歸,以爲調養之地云,而脚病,非可憂之疾,本職,亦非奔走之任,有何必辭而後已乎?金吾之任,姑當勉副,卿其安心勿辭,調理從速入來察職。
右議政金壽興箚子。大槪,敢暴危迫之懇,冀蒙哀憐事。
政院啓曰,右議政箚子到院,而以私忌,留院之意,敢啓。傳曰,入之。
政院啓曰,以判義禁李尙眞在外之故,三省推鞫,遲延至此,而今則判義禁,旣已遞差,似當速爲開政差出,以爲趁卽推鞫之地,敢稟。傳曰,依爲之。
又啓曰,政事依爲之事,命下矣。今日,乃是私忌,明日開政之意,敢啓。傳曰,知道。
答府曰,不允。出仕事,依啓。朝報
義禁府啓曰,以鄭致和照律,此外無相當之律耶?何以比律擬入乎?問啓事傳敎,再昨照律時,臣等遍考律文,則十惡中第二條,有謀大逆小註,謂謀毁宗廟·山陵及宮闕,第六條,大不敬小註云云。以下詳見十一月初二日
傳曰,如此莫重之罪,不可以比律照斷明矣。監董山陵之役,是何等重任,而左右浮石石物及地定等役,制度之異,如是各別,而身爲堂上之任,一不糾檢,致有今日遷陵之擧,論以國法,豈可免死?但鄭致和封陵未畢役前,因本兵之多事,徑先入來,則不可無參酌定罪之道,減死安置。禁府謄錄
禮曹啓曰,發遣郞廳,長陵抽栍摘奸,則入直參奉及守護軍等,無頉云,敢啓。傳曰,知道。禮曹謄錄郞廳白鴻擧校正。郞廳鄭彦郁書。
上在慶德宮。停常參·經筵。
藥房問安。答曰,知道。與昨無異。
尹深,牌啓辭。答曰,外方人馬留京之弊,不些,竝除署經發送,在外官,遞差差出。
府前啓。答曰,不允。
傳曰,史官二員待命,騎馬六匹立之,外各司摘奸。記草
吏批,以沈極爲兵曹佐郞,韓伯箕爲工曹佐郞,李龜鼎爲平昌郡守,趙珩爲判義禁府事,南二星爲禮曹參議,朴純爲正言,崔聲善爲高原郡守,尹彬爲軍資判官。
兵批,無。
政院啓曰,義禁府郞廳,以委官意來言,判義□□□□□出□□□推鞫,當卽爲之,而今日朔日,不得開坐,明日爲之之意,敢啓。傳曰,知道。禁府謄錄
上在慶德宮。停常參·經筵。
藥房問安。答曰,知道。更觀二三日,受灸,可也。
答司諫趙期遠疏曰,省疏具悉。所陳之辭,當令廟堂議處,爾其勿辭,從速察職。
答左尹權堣疏曰,省疏具悉。卿其勿辭,依願省掃。
禁府啓曰,以鄭致和照律,此外無相當之律耶,何以比律擬入乎?問啓事,傳敎矣。再昨照律,臣等,遍考律文,則十惡中,第二條,有謀大逆小註,謂謀毁宗廟·山陵及宮闕,第六條,大不敬小註,謂盜太祀神御之物,乘輿·服御之物,及僞造御寶,和合御藥,誤不依本方,及封題差誤,若造御膳,誤犯食禁,御幸舟船,誤不堅固者云,而第二條所謂謀毁宗廟·山陵·宮闕,乃大逆之云也。今此所犯,專不近似,第六條所謂盜太祀神御之物,乘輿服御物,盜及僞造御寶,此盜賊也,亦不近似,和合御藥,誤不依本方,及封題差誤,若造御膳,誤犯食禁,御幸舟船,誤不堅固,此雖大不敬之律,皆是杖罰而已,亦涉太輕,此外,終不得相當之律,不得已就律文中,毁太祀丘壇,雖非當律,似爲彷彿,且有棄毁及誤毁太祀神御之文,而皆止徒配,尤爲輕歇,臣等,反覆參考,以此比擬照入矣,大槪,國家用法,必須先究其罪犯所發深惡,故曰,原情,執法之臣,所當參考情法,審克勘斷,自是職責,故當初比律之時,欲以此意,具由啓達,而輕先申啓,僭越是懼,不敢果矣。今承問啓之命,不勝惶恐之至,敢此竝稟。朝報傳曰,如此莫重之罪,不可以比律照斷,明矣。監董山陵之役,是何等重任,而左右浮石之物,及地正等役,制度之異,如是各別,而身爲堂上之任,一不糾檢,致有今日遷陵之擧,論以國法,豈可免死,但鄭致和,封陵未畢役前,因本曹多事,徑先入來,則不可無參酌定罪之道,減等中道付處。
禁府啓目,申命圭·李鼎基等原情云云,泛稱遲晩,竝只刑推,何如?朝報傳曰,監董山陵之役,是何等重任,而身爲該掌之官,不但委之於工匠之手而已,憚其勞苦,不顧左右石役之精不精,地正之堅不堅,只取速爲畢役之計,是可忍也,孰不可忍也?論以國法,罪不容誅,申命圭·李鼎基,竝只一罪論斷。
禁府粘目,禁軍別將李重信,內禁將睦林奇,無故出外,擧動時不參云云。傳曰,特用寬典,竝只減死,邊遠充軍。
答右議金壽興箚曰,省箚具悉卿懇。已悉予意於前疏之批,更何多誥,三公不備,卿獨行公,久矣,卿雖欲固辭,其可得乎?外方民役之可蠲者,日竢卿之出仕,當議處,卿其安心勿辭,作氣行公,以副上下之望。仍傳曰,遣史官傳諭。
答判府事宋時烈疏曰,省覽卿疏,不覺驚訝也。卿受恩先朝,夐出尋常,予以爲先陵之事,則卿必不避水火矣,今日之事,不但大違所望於卿者,陵內雨水滲漏之狀,石物執頉之事,卿聞見之熟矣,玄宮無欠,非外面可知,何容更封之議耶?此予所以疑惑,而未曉卿意也。今日遷陵之擧,非惑於風水之說,而卿疏,有若由此者然,尤爲驚惑,未曉卿意,至於答諫院之批,不過責後尙,而體例間事而已,有何一毫以不論卿爲非之意耶?況萬重之言,無狀甚矣。予用駭憤,而到今思之,待卿之說,專不臆得,無乃傳播於卿者,有意而然耶?卿之疏辭,無非不平之語,反疑予言,至此之極,實出於予之誠意,不能相信之致,愧恨而已,更何多誥,卿其諒哉?仍傳曰,遣史官傳諭。
院前啓,正言朴純遞差事。答曰,不允。遞差事。依啓。
府前啓,措語見上答曰,不允。尉號還收事,依啓,記草
政院啓曰,三省推鞫,以判義禁李尙眞在外之故,至今遲延,事體已極未安,判義禁趙珩,疏批已下,而今日不爲肅拜,卽爲牌招,使之開坐,何如?傳曰,允。
又啓曰,判義禁趙珩,牌不進,三省推鞫,今日若不得爲之,則明日,乃方物封裹,勢難開坐,何以爲之?敢稟。傳曰,更爲牌招。
又啓曰,卽因醫官等,伏聞自上今日當爲受灸,而藥房提調趙珩,以兼判義禁,再度牌招不進,受灸之時,提調,不可不入侍,趙珩,更爲牌招,副提調李元禎,疏批已下,拘於廳規,雖不得直請牌招,受灸事體,甚重,何以爲之?敢稟。傳曰,知道。禁府謄錄
承旨·玉堂請對入侍時,左承旨沈梓所啓,近來諸司之長,行公者甚少,而判義禁趙珩,當此三省推鞫之時,至於四度牌招之後,始爲出仕,廉隅雖重,揆以分義,實甚未安,請推考,何如?傳曰,允。
上在慶德宮。停常參·經筵。
禁府啓曰,卽伏承申命圭·李鼎基等,以一罪論斷之敎,臣等,不勝驚惶悚慄之至,申命圭,身爲石役監董之官,不能精治,以致如此,其罪固大矣。第念凡人之作罪,或出於用意,或出於無情,用意則所犯雖少,不可饒貸,無情則所犯雖大,容有可恕,自古聖人制法,分別怙終與眚災,而罪之者,良以此也。今此命圭所犯,雖重,律以先王情法參究之意,則斷以一罪,決非原情正罪之意,至於鄭致和,雖曰比律,實無乖於適輕適重,而律外勘斷,減死安置,非惟刑章之失,將亦有關於後弊,臣等,職忝議讞之地,執法之外,不敢承奉,惶恐,敢啓。傳曰,觀此草記,則殊甚驚駭也。若用當律外加罪,則執法之臣,有所爭執,求之古事,亦有行之者,而今命圭等罪犯,律無當律,則參酌罪犯,定爲令甲,乃受敎之類也。有司,何敢干豫於其間耶?論以古事,決不可如是,當該堂上,從重推考。
答右議政金壽興箚曰,省箚具悉卿懇。卿意,無乃只憐其死者而然耶?予試言之,山陵,是何等重事,而郞廳監造官,是何等微末之官,以微末之官,監莫重山陵之役,一不致意,左右六方,無一處堅固致力之事。噫,以匹夫言之,葬其父母,必欲堅固且精者,無非人心之所同然,而況以臣子,而葬其君父,反不如匹夫者,是必無之理,國朝三百年來,所未有之大變也,謂之無定律,而豈可苟且循用比律乎?自祖宗朝以來,法無定律,則因一時受敎,以爲遵行之地,今日此擧,正欲法祖宗而示後世也。第念今日此罪,人必扼腕而痛恨矣,決不可以士大夫而容恕也,明矣。鄭致和事,將欲觀其査考而處之。
執義李端錫,掌令柳㝚啓曰,前啓,竝同上國家斷獄之道,惟在於原其情,而定其罪而已,其情,或涉於怙終,則雖加之誅戮,固無所惜,其罪,若出於眚災,則直繩以重律,無乃太過,今此申命圭·李鼎基等所犯,事係山陵,其罪,固難輕議,然而命圭,亦人耳,揆以分義,參以常情,豈不知山陵董役之爲莫重莫大,而憚其勞苦,有所慢忽而然哉?若不究情法之如何,遽以一罪斷之,則此豈分別眚災,愼用刑章之道乎?我國家仁厚立國,雖有大何之事,亦未嘗輕以大辟斷人,禧陵遷陵之時,孝陵坼石之變,監董之臣,罪止流竄,而未聞刑戮加之者,此豈非聖上矜恕之地乎?請還收申命圭·李鼎基等,竝以一罪論斷之命。答曰,不允。命圭等事,是何言也,其可謂眚災乎?此人等所犯,若論以故爲生變於山陵之計云爾,則爾等之言,可也。今日之事,三百年所無之事,禧陵·孝陵,豈可引以比之乎?況命圭等,如或少有敬謹致誠之意,則十二方分位左右石物地正之制,如是懸殊,而一不驚動乎?論其罪犯,烏可免死?徒事還收,不覺寒心也。
司諫趙遠期啓曰,前啓,竝同前,臣昨伏見申命圭·李鼎基,以一罪論斷之敎,臣不勝驚悚震慄之至,命圭·鼎基,旣在監董之列,凡係山陵之事,固當竭力盡誠,俾無一毫之未盡,而今大不然,至有遷陵之擧,揆以臣子之分義,萬死無辭,其在聖明之驚痛,固欲置法,而但念命圭·鼎基,亦有人心,豈敢憚其勞苦,忍萌苟完之計哉?臣切恐迫於期日,急於工役,不能詳細揆督,不能晝夜致察,因緣展轉,不知終陷於不測之誅,所謂論其迹,則罪無所逃,原其情,則理有可恕者也。當初拿命之下,人皆以爲可罪,及今論斷之後,人皆以爲太重,豈非命圭·鼎基之罪,若以其罪論之,則人無異辭,若以一罪論之,則人情,有所不愜而然哉?卽今大臣以下三司之臣,皆爲此事,交口爭執,是豈皆爲命圭·鼎基,有所愛護而然哉?蓋以罪不當糾,而違祖宗仁厚之澤,累聖上好生之德故也。請加三思,還收申命圭·李鼎基一罪論斷之命。答曰,不允。噫,我國家仁厚之澤,先王不忘之義,言之,今日諸臣,監董先陵之役者,豈可如是無狀?不但無一毫致敬盡誠之意而已,左右石物地正等役,一不致意,惟取速完之計,日期工役,元無限定之規,則其心所在,何可欺隱乎?然則監役之人,安得免死哉?
淸風府院君金佑明罷職事。停啓。
禁府,擊錚罪人申銓,拿囚,啓。記草及朝報
義禁府啓曰,弑夫罪人香伊,旣已承服,當爲行刑,而今日以方物封裹,不得行刑,過後擧行之意,敢啓。傳曰,知道。
又啓曰,命下矣。昨日方物封裹之時,臣等,俱以本職進參,日暮乃罷,而本府草記批答,巳時始下,臺諫還收,亦於同時傳啓,事勢如此,不得擧行,而擧行與否,未能卽爲啓達,此則臣等之失也,惶恐敢啓。傳曰,不察甚矣。當該堂上,從重推考。禁府謄錄
備邊司啓曰,京畿各邑江都移轉未納守令,推考粘目中,衿川縣監蔡命後,落漏不書,今於照律之際,始爲覺察,臣等,難免不察之失,不勝惶恐,原粘目中,付標以入之意,敢啓。答曰,知道。備局謄錄
上在慶德宮。停常參·經筵。
□□日暈右珥。
藥房提調趙珩,右承旨鄭晳啓曰,夜來日氣峭寒,伏不審聖體調攝若何,咽喉□□,亦復如何?臣等,憂慮未弛,敢來問安。答曰,知道。證候已言于醫官矣。
再啓曰,卽伏聞下醫官之敎,夜來有感冒之候,且於右邊項部,前日瘡處,微有赤暈,亦有牽引之症,臣等,不勝驚慮之至,卽與諸醫商議,則以爲,荊防敗毒散加蘇葉·黃芩酒炒各一錢,連進三貼,宜當云。此藥,卽爲劑入之意,敢啓。傳曰,知道。
尹深啓曰,今日爲政事,命下矣。與罪人行刑相値,不得爲之之意,敢啓。傳曰,知道。
李奎齡啓曰,以義禁府公事旣下之後,何至今不爲回啓耶事,傳敎矣。問于禁府,則以爲,堂上,俱以方物封裹,平明進去政府,不但日暮而歸,兩司方爲爭執,不得擧行云矣,敢啓。傳曰,義禁府草記,何時啓下,臺諫所啓,何時入啓,方物封裹,亦有定時,承旨,何敢以如此之言,啓達耶?問于禁府以啓。
李奎齡啓曰,缺弑夫罪人香伊,旣已承服正刑,依律文子女爲奴,破家瀦澤,降其邑號,罷其守令等事,令各該司擧行,何如?傳曰,知道。
沈梓啓曰,伏見原襄監司李翊缺踏啓字處,已有不察之失,缺銜,直以宣傳官差塡,亦難免不察之失,請原襄監司李翊,推考。傳曰,允。
尹深啓曰,缺判官趙爾炳,歲抄啓本,漕軍韓□□以松齋後裔,承蔭頉下,所謂松齋,未知何人,而缺莫重入啓文字,以別號書之,其不識事體,莫此爲甚,請趙爾炳,推考。傳曰,允。
執義李端錫啓曰,譴罰諸臣之擧,出於意外,群下沮喪,氣像愁慘,此豈平日所望於聖明者哉?前副修撰金萬重,以經幄之臣,請對言事,自附於無隱之義,而一言不契,遽加情外之敎,旣使廷尉,問而又命編配,大聖人體下之道,恐不當如是,其言,實出於有懷必達,而殿下,乃反臆而罪之,竊爲聖明惜之,朋黨二字,雖是人君惡聞之語,豈可先執疑端,有所摧折而斥逐也哉?前副護軍李䎘,曾任言責,意在激昻,隨事論列,無所回避,臺閣風采,固當如是,而殿下略不舒究,遽下嚴敎,初旣特遞,繼以削黜,聽聞所及,莫不驚駭,言路杜塞,非細事也。張應一疏辭,陰譎探試之狀,業已聖明之所洞燭,而其嫁禍之意,將無所不至,故前副應敎李選,忠憤所激,慷慨進言,其隱憂過慮之語,雖或欠當,此非李選一人之見,國人之所欲言而未言者,特李選,獨言之耳。在殿下聽言之道,固當優容寬假,而豈可摘疵於文字之間,勒成其罪案哉,況其疏,批下已久,又有恩除,而到今追罪,有若激惱遷怒者然,恐非平心順應之道也。前大司憲閔鼎重,受知兩朝,致位六卿,報效之誠,豈後於人,而在鄕病重,不得還朝,及其緬禮漸迫,力疾登途,累日之後,始到郊坰,陳疏自列,不過陳其以病稽滯,未能鑽程赴召,不敢自安之意而已,夫豈有偃蹇驕恣,欲其圖便而然哉,鼎重之癃形病狀,十目難掩,殿下,不究情實,勒加譴責,此豈使臣以禮之道哉?惟此四人,罪非其罪,實爲君上之過擧,此所以閱月論執,而不知止者也。請還前副修撰金萬重定配,前副護軍李䎘削奪官爵,門外黜送,前副應敎李選,削奪官爵,前大司憲閔鼎重削職之命。正言成虎徵,身居言責,目見君上之過擧,隨事爭執,深得臺閣之體,措語之間,雖或欠當,原其本情,斷無他腸,嚴辭折辱,略不假借,臣竊爲聖明惜之。閔鼎重之累違召命,實出於身病之使然,而殿下不量,從以譴責,至今言事之臣,投諸極邊,不審殿下,有何觸惱,而今日之事,輾轉層加,出於群情之外耶?臣恐殿下之庭,殆無補拾之臣,而言路,自此永杜,此豈國家之福也哉?雷霆之怒,不至竟日,日月之更,人皆仰見,請還收前正言成虎徵遠竄之命。臣以申命圭·李鼎基等,一罪還收事,連日論啓,而未蒙允兪,竊有憾於天地之大也。命圭等,苟無敬謹之意,只慮完役之計,不爲檢督,致有今日之事,則直加誅戮,少無所惜,而第念命圭等,亦人耳。揆以分義,參以常情,豈不知山陵董役之莫重莫大,而憚其勞苦,有所慢忽而然哉?其所罪犯,出於無情,而不究情法之如何,遽以一罪斷之,則恐非分別眚災,愼用刑章之道也,此臣敢以禧陵·孝陵之事,引而爲言者,非有他意也。伊時監董之臣,罪止流竄,而未聞以刑戮加之,則我國家,仁厚立國,雖有大何之事,亦未嘗輕以大辟斷人之意,蓋可見矣。豈非聖上所可體念者乎?臣之此論,非有一毫愛惜命圭等而發,竊恐有傷於聖明好生之德也。請加三思,還收申命圭·李鼎基等一罪論斷之命。答曰,毋庸瀆擾。
司諫趙遠期啓曰,請還收前副修撰金萬重定配,前大司憲閔鼎重削職,前副應敎李選削奪官爵,前副護軍李䎘削奪官爵,門外黜送,前正言成虎徵遠竄之命。措辭竝同前臣,昨以申命圭·李鼎基,一罪論斷之命,有所論啓,而聖批不允,又有賜諭,臣不勝感戢驚惶之至,夫命圭·鼎基之罪,以爲不謹,則可也,以爲眚災,則可也,而若遂以故犯,而定爲斷案,則有大不然,命圭·鼎基,職雖微末,亦有人心,豈有一委工匠,憚其勞苦,不能彈誠竭力也?殿下之所敎,臣竊恐日期有限,工役爲急,不遑仔細檢督,不能晝夜致察,因緣展轉,終自陷於不測之誅而已,若執其迹而不原其情,繩之以重律,則命圭·鼎基,死無逃其責矣,其在聖上體下好生之德,寧不有小嫌乎?且今命圭·鼎基等,人皆曰,可罪,而至於以一罪論斷,則人皆曰,太重,傳所謂國人皆曰不可殺,而求諸情實,誠有可矜恕者故也。噫,可以死,可以毋死,而殿下特施寬典於雨露霜雪之際,使命圭·鼎基等,得全罪戾之生,則豈不有光於天地父母覆育生成之至德哉?且以國家仁厚立國,不輕殺士大夫,垂諸數百年,傳爲家法,若復自殿下,輕改讞外加法,定爲令甲,則山陵之事,雖重,不亦有妨於垂訓後世之道乎?請加三思。還收申命圭·李鼎基一罪論斷之命。答曰,毋庸瀆擾。燼餘
上在慶德宮。停常參·經筵。
藥房提調趙珩,右承旨鄭晳啓曰,卽因入侍醫官等,伏聞自上感冒之候,稍似和解,而方有咳嗽及痰火之症,不可不趁卽調治云。臣等,不勝憂慮之至,諸醫以爲,淸火化痰湯〈加〉柴胡·連翹·知母·蜜水炒,各一錢,連進三貼,宜當云。此藥,卽爲劑入之意,敢啓。答曰,知道。
李奎齡,以都摠府言啓曰,今日入直軍士,中日習射,請出標信。傳曰,知道。
鄭晳啓曰,今日以罪人行刑,不得開政之意,頉稟矣,政事何以爲之?敢稟。傳曰,缺當日爲之。
司諫趙遠期,獻納李藼啓曰,新除授柳命賢,當爲署經,而大司諫李嵇,家有拘忌之疾,未肅拜,正言一員未差,只有司諫臣趙遠期,獻納李藼,雖不備員,開坐署經之意,敢啓。答曰,依啓。
尹深啓曰,以謝恩使咨文寶文補畵事,傳曰,朱紅色,有濃淡之異,而補畵,往往有麤大不精之處,問啓事,命下矣。咨文數多,分授畵員十人爲之,非不檢飭,而手之工拙不同,有此不精之件,捧入時,未及覺察,不勝惶恐,當該畵員,令該司推治,而此咨文三丈,使之更寫以入,何如?傳曰,畵員,則該掌補畵人推治,咨文,則明日拜表前,雖或未及安寶,別定禁軍,以爲推送之地。
執義李端錫啓曰,請還收金萬重定配,李䎘削奪官爵門外黜送,李選削奪官爵,閔鼎重削職,成虎徵之命,請還收申命圭·李鼎基等,一罪論斷之命。措語竝見上答曰,已諭毋煩。
司諫趙遠期,獻納李藼啓曰,請還收金萬重定配,閔鼎重削職,李選削奪官爵,李䎘削奪官爵,門外黜送,成虎徵遠竄之命,請還收申命圭,李鼎基等一罪論斷之命。措辭見上答曰,已諭毋煩。
持平權□□疏曰,伏以臣父,以謝恩副使,七十將近之年,萬里作行,辭朝之期,只隔一日,人子情理,不忍遽別,欲爲隨往數日程,以申至情,而職名在身,不得自由,玆敢冒萬死籲呼於孝理之下,伏乞聖慈,特垂矜憐,缺至願,不勝幸甚,臣無任祈懇戰灼之至,謹昧死以聞。答曰,省疏具悉。爾其勿辭往來。燼餘
上在慶德宮。停常參·經筵。
藥房提調趙珩,右承旨鄭晳啓曰,伏未審夜來,聖體調攝若何,昨夕湯劑進御之後,未知咽喉等症,視前何如?臣等,無任憂慮,敢來問安。答曰,知道。症候,已言于醫官矣。
承文院官員,以提調意啓曰,今日慕華館査對時,各項表狀,更爲諦審,則其中,正朝方物表,正本一張,紙面微有瑕痕,似不當仍用,此一張,趁速改寫,別定禁軍,騎撥追送,而造紙署當該官員,從重推考,色吏匠人,令攸司推治,何如?傳曰,允。
弘文館啓曰,本館上番現存五員內,應敎李柙,以都監都廳,除本仕,校理鄭維岳,以推考公事入啓之故,不敢入直,副校理尹趾善,以病呈辭,副校理尹搢,疏批未下,只有校理任相元,連日入直矣,重患胸痛,今日投疏出去,他無入直之員,應敎李柙,雖以都監都廳,除本仕,自有晝仕之例,且與曩日董役之時,有異,應敎李柙,副校理尹趾善,卽爲牌招,以爲推移入直之地,何如?傳曰,允。
執義李端錫,掌令柳㝚啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄之命。請加三思,還收申命圭·李鼎基等一罪論斷之命。措辭竝同上答曰,亟停勿煩。
司諫趙遠期,獻納李藼啓曰,請還收金萬重定配,閔鼎重削職,李選削奪官爵,李䎘削奪官爵,門外黜送,成虎徵遠竄之命。請加三思,還收申命圭·李鼎基等一罪論斷之命。措辭竝同上答曰,亟停勿煩。
夜二更三更,電光。
兵曹判書金萬基疏曰,伏以累將狗馬之賤疾,呼籲宸嚴,瀆擾之罪,無所逃免,而聖批一向優渥,仍又命內醫以診視,降珍劑以救藥,顧以無所似之賤臣,荷此不敢當之異恩,臣惶霣感泣,罔知置身之所,臣所嬰症患沈痼,難望起動,所叨職任緊重,不容癏曠,而銜恩旨畏分義,不敢旋卽陳暴,祗自焦灼崩迫于中,今者因開政之命,召牌又臨,臣之未赴嚴命,曾已至再,賤疾視昨,一分減歇,而每每違逋,實是臣子所不敢出,故忍死扶曳,昨僅來詣闕下,則痰火,因勞動暴上,暈倒直房,殆不省事,終無以致身政廳,臣罪至此,萬殞難貰,伏乞聖明,亟命鐫遞臣所帶本職及兼任,以幸公私,臣無任云云。答曰,省疏具悉卿懇。卿之疾病,今幾差減矣。又無必辭之義,安心勿辭,從速察職,俾無本職久曠之弊。
行吏曹判書李尙眞疏曰,伏以臣,以當月二十二日,申懇封章,縣道以上,而未及轉聞,先於二十三日,特降召旨,二十五日晌後,臣在驪州地祗受,而事出不意,恩命異常,臣驚惶罔措,細入思量,三省推鞫,例不踰時,而緣臣退行,已極未安,至有待臣上來之敎,則尤畏且懼,分義所在,不敢退坐,賤疾之痼,有未暇計,疏批之尙難等待,至於參坐妨碍,無異籌司,而亦怕循例控辭,必欲入京自處,卽其日乘昏登程,仍又戴星而行,適値寒事猝緊,而臣前此感冒彌留,久未和解,到利川已覺添傷,猶且强取前路,及至廣州境,忽然馬上,遍身寒戰,精神憒亂,不能自定,缷入閭家,就溫調理,外寒稍歇,內熱旋作,痰塞胸膈,呼吸不通,肩背牽引,頭目刺痛,達夜叫苦,終朝未已,脚足則先受病,故酸痛振掉,尤有甚焉,屈伸輾側,不得任意,凡此危惡之症,都似中風之候,自量氣力之難支,實有深憂於道死,不但卽今頓無前進之望,萬一或尋生路,亦難以旬月記也,臣百爾忖度,決不可一刻泯默,以致重獄之一向遲滯,本職之曠,亦不可不慮,玆敢冒萬死哀籲於天地父母之下,而旣負小臣促發之初心,竟違聖上催赴之嚴命,臣罪至此,實合萬殞,伏乞聖慈,曲垂憐察,亟削臣虛帶之職,仍治臣慢命之罪,以幸公私,臣無任震惕祈懇之至,謹昧死以聞。答曰,省疏具悉卿懇。不但已悉予意於前後之批,況今銓官,或病或有故,不得開政,久矣。卿若念及於今,不當如是固辭,至於資級,亦無還收之規,宜勿再辭,從速入來察職。燼餘
上在慶德宮。停常參·經筵。
下直,昌平縣令沈櫟,蔑長縣監沈柟,河東縣監尹後衡,慈仁縣監崔日隆。
藥房提調趙珩,右承旨鄭晳啓曰,伏未審雨後,風寒稍緊,聖體調攝若何,未知昨今咽喉諸症,亦復如何?臣等,無任憂慮,敢來問安。答曰,知道。夜來咳嗽頗苦矣。
夜三更,流星出畢星下,入坤方天際,狀如拳,尾長三四尺許,色赤。
大王大妃殿誕日。政院·玉堂單子問安。答曰,知道。王大妃殿,政院·玉堂問安。答曰,知道。大殿,政院·玉堂問安。答曰,知道。中殿,政院·玉堂問安。答曰,知道。大王大妃殿,二品以上單子問安。答曰,知道。大殿,二品以上問安。答曰,知道。
鄭晳,以禮曹言啓曰,卽接寧陵參奉所報,則本陵與英陵,兩陵之間,境界,必須審定後,可以分授守護云,所報內,事意誠然,本曹堂上郞廳各一員,卽爲進詣,與兩陵參奉,眼同看審,定其限界以給,使之各自善爲守護,俾無互相推諉,不能看護之弊,何如?傳曰,允。
鄭晳,以吏曹言啓曰,故都正李挺漢之子弘逸,旣已免喪,依例入啓付職事,頃自敦寧府移文來到,而歲久經亂,本曹無可考文書,直授都正,事係重大,不敢擅便之意,曾已稟啓矣。今者始得宣祖朝丁丑三月承傳,則傳于三公曰,大院君奉祀人官爵,豈可四代,而旣依宋家故事而定之,則當依嗣濮王世襲之例,官爵酌定爲當,三公回啓,奉祀,事體重大,請令禮官廣問定奪,二品以上會議後,以領議政權轍等議,大院君奉祀孫四代後,授敦寧府都正之職事,定奪矣。此雖無世授之文,而當初傳敎中,當依嗣濮王世襲之例之語,則李挺漢身死之後,其子弘逸,似當復授敦寧都正,前日草記時,未判下,而今得可據文書,敢此更稟。傳曰,非但流傳分明。又有此文書,則不可不世襲。依爲之。
執義李端錫啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。措辭竝同上答曰,更勿瀆擾。
司諫趙遠期,獻納李藼啓曰,請還收金萬重定配,閔鼎重削職,李選削奪官爵,李䎘削奪官爵,門外黜〈送〉之命,成虎徵遠竄之命。請加三思,還收申命圭·李鼎基等一罪論斷之命。措辭竝同上答曰,更勿瀆擾。
鄭晳啓曰,曰改寫咨文紙,以薄劣,致有再次改備之擧,當初本署之不爲精造,戶曹之不爲擇捧,俱極可駭,當該之官,請竝從重推考,何如。傳曰,允。燼餘
上在慶德宮。停常參·經筵。
藥房提調趙珩,右承旨鄭晳啓曰,伏未審夜來,聖體調攝若何,未知咳嗽痰候,加減亦何如?臣等,不任憂慮,敢來問安。答曰,知道。症候,已言于醫官矣。
鄭晳,以都摠府言啓曰,副摠管鄭榏,刑曹坐起進去晝仕,請出標信。傳曰,知道。
李奎齡,以都摠府言啓曰,今日入直軍士,中日習射,請出標信。傳曰,知道。
又以備邊司言啓曰,前日京畿各邑江都移轉穀未納守令,推考粘目中,衿川縣監蔡命後,落漏不書,今於照律,始爲覺察,臣等,難免不察之失,不勝惶恐,原粘目中,付標以入之意,敢啓。傳曰,知道。
鄭晳啓曰,開政命下之後,政官有故,累日不得開政,事體極爲未安,明日待開門牌招,使之開政,何如?傳曰,允。
傳曰,史官二員待命,騎馬六匹立之。
鄭晳啓曰,史官二員待命事,命下矣。史官不備,宣傳官一員,代送之意,敢啓。傳曰,知道。
戶曹判書閔維重初度呈辭,傳曰,使之勿辭,調理察職。
大司諫李嵇啓曰,譾劣小臣,濫蒙洪造,兩月之內,再叨匪據,感激恩私,措躬無地,職名不似,姑舍不論,前日推緘,尙缺緣臣有故,稽謝不卽自列,虛帶縮伏,已至累日,惶懼窘迫,不知所爲,出宿淸齋,今始來避,臣之罪戾,至此尤大,請命遞斥臣職。答曰,勿辭。
鄭晳,以禮曹言啓曰,英陵陵上近處枯死木,發遣本曹郞廳,冬至祭後斫伐事,已爲允下矣。來十一日,以定界事,本曹堂上郞廳,將爲進詣,堂上則竣事後,卽爲上來,而郞廳落後,仍留待至日樹木斫伐後,使之上來,何如?傳曰,允。
執義李端錫,掌令柳㝚啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄之命。請還收申命圭·李鼎基一罪論斷之命。措辭竝見前民生休戚,係於守令之賢否,守令黜陟,在於監司之公明,而考績之不明,爲今日痼弊,曾於初秋,大臣陳達,姑先推考,爲下諭,則爲道臣者,惟當毋踵前習,惕念奉行,治與不治,據實啓聞,而今過五朔,尙循舊套,咸鏡監司南九萬,原襄監司李翊,罷不治缺人外,六道監司,視之尋常,慢不擧行,揆以事體,豈容如是?請京畿·忠淸·全羅·慶尙·黃海·平安等監司,竝命從重推考。答曰,不允。咸鏡監司外,推考。
司諫趙遠期,獻納李藼啓曰,請還收金萬重定配,閔鼎重削職,李選削奪官爵,李䎘削奪官爵,門外黜送,成虎徵遠竄之命。請加三思,還收申命圭·李鼎基一律論斷之命。措辭竝同上答曰,勿煩。
傳曰,大司諫李嵇推考,蕩滌。
夜二更,流星出天遠星下,入坤方,狀如拳,尾長五六尺許,色赤。
校理任相元疏曰,伏以臣,竊惟人臣之拔身立朝也,雖一級之霑,斗祿之糜,親在則榮,親沒則悲,如列鼎之食厚矣,而猶有所憾,捧檄之職微矣,而深以爲喜,期於報親之情,必欲逮其生而致養也,今臣有缺悰懇篤之願,銜結在骨,食息難忘,或恐荏苒時歲,不及終伸,玆敢不避僭越之誅,冒瀆慈愛之天,伏以臣父,少登仕籍,不幸早歲,臣依恃偏母,備嘗苦淡,頗知佔畢,倖竊科第,但以家素寒窶,每貽親憂,惟欲求得薄邑,粗遂便養,年少志疏,筮仕未深,不敢請外,遽言其私,而曾未少待,臣母嬰疾,愛日之懷,莫遂終天之痛,遂纏此臣之所以晝思夜泣,恨風樹之不停也,然而父沒而傳體,故推之以有不缺願者,臣常自悲而自幸,臣祖母今年七十有五,臣父,爲長缺已先逝,臣方供侍,不給滫瀡,餘年已迫,昃日難駐,每念事親如不及之語,未嘗不惻然而愴,懼然而傷,追先父反哺之志,盡微臣循垓之願者,時急而不可失也,如蒙聖明推孝之仁,體下之惠,得叨民社之寄,薄效甘旨之供,臣母,雖不逮養,祖母及享其榮,則臣靡怙之哀,可少釋,事亡之誠,亦略伸矣,夫爲親缺多行者,卽今諸臣,亦嘗援例而陳疏,如臣庸陋,最居人下,進退去就,何所關係,而第念職忝經帷,名玷邇列,雖求外補,或慮違格,瀝血披肝,仰籲宸嚴,伏願聖明,哀臣孤露之忱,諒臣悲迫之懇,特遵常例,許授一邑,俾遂區區之願,千萬幸甚,臣無任云云。啓下吏曹,特爲依願施行。
領議政許積疏曰,伏以臣,玉幣封玄宮,卽是莫重之禮也,而聖明,不諒臣罪,累累稠疊,蹤跡之扤捏,近侍又臨,責諭備至,强使之將事,臣迫於嚴命,且不及更辭,偃然承當,趨詣禮幄,奉進玉幣,仍閉玄宮。噫,此是何人哉?辜恩負罪,頑忍不滅,未效蓐蟻,忍起此役,哀憐罔極,籲天無從之中,亦可以少伸犬馬之至情,死亦無憾,而念臣敢以滓穢之身,缺首相之事,臣之惶悚已不暇言,而揆以國體,所損非細,缺本職之外,更添一層罪戾,臣何敢諉以不獲已缺其僭猥之罪乎?伏乞聖明,俯察微悃,亟許遞臣職名,俾得終始蒙恩,沒齒田廬,不勝萬幸,臣無任云云。答曰,省疏具悉卿懇。卿之固辭,雖出於不獲已也,但念國事之到此地頭,則其可不惕然驚懼,竭力而扶濟,退臥田野,有若忘世之士耶?予意已竭,更何多誥,須體至意,安心勿辭,從速上來,以副企望。仍傳曰,遣史官傳諭。
答右議政金壽興箚曰,省箚具悉卿懇。卿之疾病,雖或未瘳,當與本司堂上等,先議其速爲定奪之事,使之稟處,可矣。卽今行公,惟卿一人,雖有所患,其將推之於何人耶?安心更勿固辭,依此擧行,更加善攝。仍傳曰,遣史官傳諭。燼餘
答副護軍閔熙疏曰,省疏具悉卿懇。卿之固辭,何乃至此耶?更勿煩瀆,從速察職。疏辭缺
答平安監司吳始壽疏曰,省疏具悉。當初發論,已非公道,卿何爲辭,卿其勿辭,從速察職。疏辭缺
答副司果權纘疏曰,省疏具悉。所進御筆,敬奉欽玩,追慕不已,深嘉爾爲國之誠矣。疏辭缺傳曰,此人敢進御筆,其誠可嘉,令該曹相當職除授,以示予嘉尙之意。
答行大司憲洪處亮疏曰,省疏具悉卿懇。好勝之言,付之一哂,何必深嫌乃爾,卿其勿辭,從速入來察職。疏辭缺
答同副承旨尹深疏曰,省疏具悉至懇。爾之慨然之懷,誠爲國藥石之言,深用嘉尙,可不留心省察焉,爾其勿辭,調理察職。
傳曰,今觀同副承旨疏本,則再昨問安之班,甚爲稀疏云,事甚可駭,無故不參之員,竝推考。記草
上在慶德宮。停常參·經筵。
下直,安城郡守權順昌。
藥房提調趙珩,右承旨鄭晳啓曰,伏未審數日來凝寒,聖體缺加減,亦復如何?臣等,無任憂慮,敢來問安。答曰,知道。證候已言于醫官矣。
有政。
辰時,日暈兩珥。巳時午時,日暈兩珥,暈上有冠,色內赤外靑。未時申時,日暈。夜一更二更,月暈。
鄭晳啓曰,小臣,冬至望闕禮習儀進去,下直。傳曰,知道。
注書李沆出使,代裵正徽。
沈梓啓曰,今日爲政事,命下矣。都承旨李元禎,同副承旨尹深,疏批未下,右承旨鄭晳,政府缺當進,一員未差,臣梓,當進兵批政廳,廳中,只有左副承旨李奎齡,吏批政廳,無進去之員,何以爲之?敢稟。傳曰,吏·兵批兼進。
又啓曰,廳中位不齊,未有甚於近日,出納之際,苟簡缺多事,無以成樣,今日政,新除授承旨,卽爲牌招,使之察任,何如?傳曰,允。
吏批,行判書李尙眞在外,參判姜柏年進,參議金益炅,家有拘忌之疾,不敢入來,右承旨沈梓進。
兵批,判書金萬基進,參判金宇亨進,參議吳斗寅進,參知閔宗道進,右承旨沈梓進。
吏批啓曰,孟萬澤尉號還收事,命下矣。望單子,還入爻周之意,敢啓。傳曰,知道。
以鄭鑰爲左承旨,任相元爲掌令,閔黯爲直講,趙淳源爲童蒙敎官,沈瑞肩爲楊根郡守,黃暉爲禁府都事,洪柱國爲司僕寺正,金始重爲監察,權大胤爲軍資判官,尹大亨爲濬源殿參奉,李藼爲兼校書校理,成玧爲司議,趙師錫爲副校理,鄭槳爲東部主簿,李斗煥爲工曹佐郞,李弘逸爲敦寧都正,金兌一爲兼成歡察訪,鄭德謙爲鐵原府使,李基稷爲載寧郡守,尹趾善爲正言,金聖佐爲永春縣監,姜時儆爲平安都事,尹爲成均博士,李墪·任堂爲承文副正字,李禎來爲奉常副奉事,任以道爲兼春秋,金壽恒爲宗廟都提調,兪命夔爲工曹正郞。
兵批,以權大運爲副摠管,金重明爲兼司僕將,李暹爲淸州營將,裵泰綏爲都摠經歷,崔柱華爲訓鍊副正,南澳爲忠淸水虞候,李晩輝爲北虞候,鄭華齊·李騫爲五衛將,崔壽潤爲忠壯衛將,□世重·朴惟健爲景德假衛將,吳始中爲忠翊將,李惟楷·□銘爲武兼,朴純爲副司果,鄭德謙爲司猛,南翊爲司勇,姜邃學爲文兼,趙爾後爲司禦,徐穉爲部將,丁大祿爲梨洞權管,崔彦欽爲江口權管,金進爲廣坪權管,李世翊·權克中·金琦·宋基厚爲副護軍,趙師錫爲副司果,柳星緯爲三陟營將,李葆爲兼司僕將,李之經爲都摠□□,金世龜爲副護軍,尹翰柱·石宇柱·咸孝才·趙璞爲副司果。
兵批啓曰,新除授北虞候李晩輝,時無加資之命,何以爲之?敢稟。傳曰,依例加資。
沈梓,以禮曹言啓曰,遷陵後,以白衣終三月而除之事,已爲啓下,而除服之時,別無會哭之禮,缺殿白衣之制,今月晦日而盡,十二月初一日,始除,而進常服爲當,百官亦爲一體擧行,而外方之官,或有不知而來之弊,前期知會,何如?傳曰,允。
掌令柳㝚啓曰,臣近以母病,憂遑煎慮,不得與人相接,再昨大王大妃殿誕日問安時,進參人員之數,稀少,不卽聞知,昨日詣臺時,未及論列矣,卽伏見同副承旨尹深疏本,乃以曩日,則發於臺參,而今則無復以爲怪等語,缺加譏斥,臣不勝瞿然之至,臣以憲府之官,當論不論,所失大矣。第自前擧動外,未嘗以進參人員稀少,有所論列之時,深之譏斥,恐或未之思也。雖然,旣有近臣之斥,臣何敢自以爲是,而晏然於臺閣之上乎?且臣以諸道監司請推事,論啓,而臣意,原襄監司缺狀啓中,以不治爲辭,則此與他道之全缺者,有異,故不爲竝論矣,今承聖批,南九萬外,特有推考之命,臣之論事不審之失,在所難免,以此以彼,決難仍冒,請命遞斥臣職。答曰,勿辭。
執義李端錫啓曰,臣卽伏見同副承旨尹深疏本,極言問安時進參人員之稀少,至以曩日,則發於臺參,而今則無復以爲怪等語,有所譏斥,臣不勝瞿然之至,當論不論,固有其失,而第以缺事,未嘗有論啓之時,而旣被疏斥,勢難晏然,且臣缺諸道監司推考啓辭之批,特下南九萬外,竝推之敎,臣之論事不審之失,尤無所逃,請命遞斥臣職。答曰,勿辭。
李奎齡啓曰,掌令柳㝚,執義李端錫,再啓煩瀆,退待物論矣。傳曰,知道。
沈梓啓曰,都摠府郞廳來言,闕內各處入直軍士,夜巡檢云矣,敢啓。傳曰,知道。
都承旨李元禎疏曰,伏以臣於昏昏病伏之中,祗承恩批,以勿辭察職爲敎,繼因聖體受灸,至有牌召之命,臣之病勢,萬無一分自力之望云云,伏乞聖慈,亟許遞改,臣無任云云。答曰,省疏具悉。卿其勿辭,調理察職。燼餘
上在慶德宮。停常參·經筵。
李奎齡啓曰,大司憲洪處亮,持平李寅煥·權斗紀在外,執義李端錫,掌令柳㝚,避嫌退待,掌令任相元,未肅拜,今日以監察茶時之意,敢啓。傳曰,知道。
藥房提調趙珩,左承旨鄭鑰啓曰,伏未審缺聖體調攝,若何,咳嗽餘症,未知今復如何?臣等,憂慮未弛,敢來問安。答曰,知道。症候,已言于醫官矣。
再啓曰,卽伏聞入侍醫官所傳之敎,咳嗽痰火之症,缺臣等,不勝悶慮之至,諸醫以爲,瓜蔞枳實湯加缺胡·天花粉各一錢,劑進三貼,爲當云,此藥劑入之意,敢啓。答曰,知道。
以香室冬至祭受押單子,傳于鄭晳曰,長陵,只是一日程,而前期二日,豫爲傳香,寧陵,則二日程,而亦前期二日而傳香,或不無窘急之慮,前期三日傳香事,擧行,可也。
大司諫李嵆啓曰,臣伏聞同副承旨尹深,疏陳誕日問安班列之稀少,至以兩司之不缺有不參人員特推之命,臣不勝瞿然之至,所叨本職,在於前月之晦,而適緣拘忌,未卽祗肅,虛缺過累日,不得趨造,起居之失,臣實有之,不暇自咎缺不可晏然仍冒於臺席,請命遞斥。答曰,勿辭。
鄭晳啓曰,大司諫李嵆,再啓煩瀆,退待物論。傳曰,知道。
假注書李善溥書啓,臣承命往諭于行判中樞府事宋時烈,則以爲,臣負犯甚重,日竢譴罰缺者,史官遠來,宣諭聖批,臣惶隕震慄,求死不得,缺悃愊,一欲陳白,則近於自明,益增其罪戾,故一向引伏,而席藁竢罪,以待有司之照斷而已云矣,敢啓。傳曰,知道。燼餘
御營廳啓曰,本廳一番前部屬,慶尙左道前左司十哨軍兵,來甲寅正月二十五日,京中逢點,二月初一日,與十四番軍兵,當爲替代立番,本道監兵使處,以此依前知會調送之意,敢啓。傳曰,知道。御營廳謄錄
上在慶德宮。停常參·經筵。
沈梓啓曰,大司憲洪處亮,持平李寅煥·權斗紀在外,執義李端錫,掌令柳㝚,避嫌退待,掌令任相元,未肅拜,今日以監察茶時之意,敢啓。傳曰,知道。
藥房提調趙珩,左副承旨鄭晳啓曰,伏不審夜來,聖體調攝若何,昨日湯劑進御之後,咳嗽痰火之症,一向無減乎?臣等,不任憂慮,敢來問安。答曰,知道。症候已言于醫官矣。
沈梓,以都摠府言啓曰,今日入直軍士,中日習射,請出標信。傳曰,知道。
鄭鑰啓曰,同副承旨,不得連日病狀例也,同副承旨尹深,雖有調理之命,所患今已差歇云,而不爲仕進,至於三日,右副承旨李奎齡,亦不仕進,廳中位甚不齊,竝卽牌招察任,何如?傳曰,允。
鄭晳啓曰,交河,以畿甸稍完之邑,近年以來,遞易頻數,官缺至於不可收拾之地,人皆厭避,必欲圖遞而後已,誠爲缺京畿監司李弘淵狀啓,則縣監韓如斗,以棄城缺已知其厭避之狀,而只請罷黜,別無朝廷缺正中其願而已,殊失嚴明按察之體,京畿監司李弘淵,請推考。傳曰,依啓。韓如斗,勿爲罷黜。姑先從重推考,令該曹催促下送。
李奎齡,以備邊司郞廳,以右議政意啓曰,京畿各邑江都移轉之穀,一半收納本所事,旣已啓稟分付矣。南漢移轉之穀,宜無異同,一體擧行之意,知委京畿及諸道,而江都南漢還上,竝除耗,則移轉之穀,亦當除耗,以此分付,何如?傳曰,依啓。
又以備邊司郞廳,以右議政意啓曰,外方狀啓,下本司者,甚多,而緣臣病伏,趁不覆啓,誠極惶恐,不缺於臣家昏迷之中,僅得覆啓,而慶尙監司李觀徵,各邑災實區別狀啓,及捐出寺奴婢身貢,以充防軍逃故之布狀啓,則不可以文字定奪,姑待前頭登對稟定之意,敢啓。傳曰,知道。
工曹判書李正英初度呈辭。傳于尹深曰,還出給。
獻納李藼啓曰,近日諸臣之章奏,甚多,而院吏,無謄示之事,臣問其由,則備邊司書吏,稱以未回啓前,不許謄出云,而竊聞渠輩,私自謄出,傳播缺獨不聽諫院之謄出,事甚可駭,故捉致施罰矣,大臣缺未回啓前,不許謄出,曾有稟定事,而臺諫,任意缺爲非囚禁本院之吏云,曾有稟定之事,臣實未及聞知,而缺國家之置臺閣,猶人之有耳目,欲察其身之動靜,而掩其耳目,可乎?章奏之先白宰相,不令諫官知之,乃唐末之衰風,不料復見於聖明之世也。宰相有過,則諫官,亦當言之,而其下吏之有罪者,獨不得治之耶?臣久玷言地,其於朝家得失,有同聾瞽,旣無所裨益,而又被大臣之嗔,其何敢抗顔臺席缺非乎?且兩司之臣,以不論問安不參人員之故,重被近臣缺斥,相繼引嫌不言之失,臣亦有之,而適有狗馬之疾,今始來避,所失尤大,請命罷斥臣職。答曰,勿辭。
沈梓啓曰,獻納李藼,再啓煩瀆,退待物論矣。傳曰,知道。燼餘
上在慶德宮。停常參·經筵。
夜三更,月暈。五更,木星入氐星下。
李奎齡啓曰,大司憲洪處亮,持平李寅煥·權斗紀在外,執義李端錫,掌令柳㝚,避嫌退待,掌令任相元,未肅拜,今日以監察茶時之意,敢啓。傳曰,知道。
藥房提調趙珩,右副承旨李奎齡啓曰,數日來,寒暖不適,不審聖體若何,昨因入侍醫官所傳之言,伏聞自上咳嗽痰火之候,加減無常,未知湯劑,連已勉進乎?臣等,不任憂慮,敢來問安。答曰,知道。與昨無異矣。
尹深,以司饔院官員,以提調意啓曰,生鮮廛漁夫主人等,日下生鮮不缺者,依例代封事,累度呈狀于本院,而莫重供上,輕請代行,極涉未安,論辭題退矣。今日又爲來訴曰,江雖未氷,冬節已深,漁夫不得下海,可合生鮮,無路覓納,若不及時變通,則將缺供願依代封云,事勢若然,而仍令封進,則供上缺未免苟充,故考諸謄錄,則如此之時,果有一半代封之規,而莫重御供,自下不敢擅便,惶恐敢稟。傳曰,依例代封。
沈梓啓曰,假注書裵正徽,時無職名,依例付軍職,冠帶常仕,何如?傳曰,允。
沈梓啓曰,卽者左副承旨鄭晳,辭疏到院,而觀其措語,則以爲,一子兩孫,俱患拘忌之疾,兒子症患,漸至危重,不得不身親見之,雖出於情理之所迫,而旣已犯染,不可出入於邇列云,原疏不敢捧入,而合有變通之道,何以爲之?敢稟。傳曰,遞差。
李奎齡,以刑曹言啓曰,端川郡全家定配罪人金貴龍,未蒙宥之前,率其子三良,逃還本土殷栗,其子仍以致死,故呈本官,受出物故立案矣。貴龍,自原籍官刷送配所之後,咸鏡監司,問其子三良去處,則貴龍,納其立旨,故因咸鏡監司徒流案頉下與否,稟啓,令黃海監司,詳細檢視,啓聞後,本道徒流案頉下之意,自本曹覆啓行會矣。其後黃海監司檢屍啓本,久不上來,故極以爲怪,政院單抄冊,詳細相考,則黃海監司檢屍啓本,去四月缺日,啓下本曹,而本曹文書中,多般搜覓,終始不得,蓋是本曹該掌書吏傳授之後,不卽來告於官員,混置文書中,終致遺失之弊,事極可駭,該掌書吏,則自本曹旣已囚禁,今當從重科罪,而莫重罪人,徒流案頉下,則缺憑政院單抄冊而施行,更令黃海道啓聞後,稟處何如?傳曰,允。
尹深啓曰,吏曹郞廳,來言承旨有闕,政事何以爲之?取稟。傳曰,明日爲之。
李奎齡啓曰,兵曹郞廳來言,闕內夜巡檢云矣,敢啓。傳曰,知道。
右議政金壽興箚曰,伏以臣,賤疾一向沈綿,無望自力,缺宸嚴,只竢譴責,聖批溫諄,諭以善攝,臣方感激缺不知其所處矣。繼以伏見同副承旨尹深疏本,其所慨然之語,無非今日之藥石,而誕日起居之不參外方,奏缺滯,自是臣罪,至於百隷怠官,亦莫非三公失缺臣於此,實不勝瞿然惶愧之至,臣言無少補,缺深,而負犯次重,尤不可一刻苟冒於具瞻之地,缺聖明亟罷臣職,仍治臣罪,臣無任云云。答曰,省箚具悉卿懇。近日卿之不得行公者,非出於任便怠慢之意,何用爲嫌?安心勿辭焉。仍傳曰,遣史官傳諭。燼餘
上在慶德宮。停常參·經筵。
有政。
李奎齡啓曰,大司憲洪處亮,持平李寅煥在外,執義李端錫,掌令柳㝚,避嫌退待,掌令任相元,未肅拜呈辭,持平權斗紀,未肅拜,今日以監察茶時之意,敢啓。傳曰,知道。
藥房提調趙珩,同副承旨尹深啓曰,雨後寒氣稍緊,不審夜來,聖體若何,伏未知咳嗽痰火之候,連進湯劑之後,一樣無減乎?臣等,憂慮未弛,敢來問安。答曰,知道。證候已言于醫官矣。今後勿爲逐日問安。
鄭鑰啓曰,今日爲政事,命下矣。都承旨李元禎,病未仕進,右承旨沈梓,兵批政廳進去,同副承旨尹深,藥房進去,一員未差,廳中,只有臣鑰及右副承旨李奎齡,政廳何承旨進去乎?敢稟。傳曰,兵·吏批兼進。
吏批,判書李尙眞在外,參判姜栢年進,參議金益炅,家有拘忌之疾,不敢入來,右承旨沈梓進。
以呂聖齊爲左副承旨,朴純爲弼善,沈之溟爲左尹,李命聃爲庶尹,金龜萬爲禁府都事,鄭錫胤爲歸厚別提,鄭重徽爲□□□儉爲學錄。
兵批,判書金萬基,外營坐起進,參判金宇亨式暇,參議吳斗寅差祭,參知閔宗道進,右承旨沈梓進。
以權堣·鄭晳·韓爲副護軍,李宇鼎爲副司果,裵正徽爲副司正,康邃學爲副司猛。
尹深啓曰,明日冬至望闕禮,依近例爲之之意,敢啓。傳曰,知道。
尹深,以承文院官員,以提調意啓曰,前寫字官金得兼,在喪終制,依例付軍職,冠帶常仕,何如?傳曰,允。
尹深,以宗親府日課頒賜單子,如是缺爲不察捧入耶事,傳敎矣。果爲誤書,而臣初不覺察,致勤下敎,不勝惶恐,此單子,還出給,使之改書以入,該府色吏,令攸司囚禁治罪,何如?傳曰,允。
傳于沈梓曰,日寒如此,薄衣軍士,襦衣題給。
尹深,以司僕寺官員,以提調意啓曰,本寺米布,乃是判官所掌,而判官李命聃,缺詳知首末,頗有勤幹擧職之效,今日政,陞漢城庶尹,今年農事失稔,牧場屯田稅入,必不如前,許多用度,極爲可慮,此時該掌之官,決不可付諸生手,漢城庶尹李命聃,今姑改差,仍授本職,使之察任,何如?傳曰,允。
司諫趙遠期啓曰,臣任職無狀,疾病又劇,論言責,則萬不塞一,語缺則旬日至再,揆以分義,固合萬殞,且近以起居班列之稀疏,近臣慨然陳疏,兩司相繼引避,不言之失,雖無異同,自列之罪,臣實倍簁,而病勢尙危,纔離死境,陳章見阻,詣臺無路,悶蹙累日,稍待自力,今僅扶曳,始爲來避,臣罪至此尤大,請命遞斥臣職。答曰,勿辭。
沈梓啓曰,司諫趙遠期,再啓煩瀆,退待物論矣。傳曰,知道。
尹深,以弘文館言啓曰,新除授副校理趙師錫,以接慰官,時在慶尙道東萊府,經筵入番事緊,請斯速乘馹上來事,下諭。答曰,竣事後,自當上來,姑勿下諭。
又以弘文館言啓曰,伏聞頃日本館官員,入侍時,傳曰,缺下郡縣沿革地圖,完畢與否矣。當初此事,吏曹正郞金錫胄,在館職時,親承下敎於進講之日矣,厥後旋卽遞職,仍爲在喪,而前副修撰金萬重,頗解地誌,故專掌爲之,草本缺今在被罪中,臣等,將就萬重,所出草本,議成正本,而莫重御覽地圖,臣等,聞見孤陋,恐有疏漏之弊,吏曹正郞金錫胄,亦曉習地理,雖非本館官員,使之同管此事,相議參定,何如?答曰,允。
沈梓啓曰,備邊司郞廳來言,今日賓廳坐起日次,而右議政金壽興,病未出仕,不得開坐云矣,敢啓。傳曰,知道。
右議政金壽興箚曰,伏以臣,委頓床席,萬念俱灰,其於軍國諸務,缺罪戾日積,惶愧徒深,伏見獻納李藼引避之辭,臣不勝瞿然之至,日昨備局吏來言,獻納李藼,以臣缺忠淸監司申晸上疏之啓下備局者,不卽出示之故,重杖本司兩吏於闕中,督迫甚急,而曾於丙午年間,有未回啓文書,徑先傳播之事,自本司入啓,囚治該吏,而雖三司之官,必移文取見之意,請捧承傳,則判下聖旨,亦極嚴峻,下吏之不卽出示者,亦以此也,缺本司堂上,送言于臣曰,此事極涉顚倒,且關事體,缺諫院掌吏,臣亦使之囚禁矣,今者藼之避辭,盛氣張皇,侵斥臣身,乃至於此,又引不當引之故,實有若缺擁蔽章疏者然,誠不滿一哂,臣雖罷劣,何可與之爭較,然不得不略陳曲折,其亦困矣。無非臣忝冒具瞻之罪,自失體貌之致,伏乞聖明,亟遞臣職,以存國體,以安私分,不勝幸甚,取進止。答曰,省疏具悉卿懇。顚倒妄事,不足介意,安心勿辭焉。仍傳曰,遣史官傳諭。燼餘
上在慶德宮。停常參·經筵。
李奎齡啓曰,大司憲洪處亮,持平李寅煥在外,執義李端錫,掌令柳㝚,避嫌退待,掌令任相元,未肅拜呈辭,持平權斗紀未肅拜,疏批未下,今日以監察茶〈時〉之意,敢啓。傳曰,知道。
中宗大王忌辰齋戒。
冬至。大王大妃殿,政院·玉堂單子問安。答曰,知道。王大妃殿,政院·玉堂單子問安。答曰,知道。大殿,政院·玉堂單子問安。答曰,知道。中殿,政院·玉堂單子問安。答曰,知道。世子宮·嬪宮,政院·玉堂單子問安。答曰,知道。大王大妃殿·王大妃殿·大殿·中殿,二品以上單子問安。答曰,知道。
沈梓,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
鄭鑰啓曰,新除授承旨,當日肅拜,例也。左副承旨呂聖齊,今日不爲肅拜,殊甚未安,卽爲牌招察任,何如?傳曰,允。
李奎齡,以兵曹言啓曰,日寒如此,薄衣軍士,令該曹襦衣題給事,命下矣。闕門內外各處,及外各司守直軍,分遣本曹郞官,摘奸,其中尤甚衣薄者,九十六名,別單書入,令該曹照數題給之意,敢啓。傳曰,知道。
又以兵曹言啓曰,卽者本曹郞廳來言,今日一所監軍韓榰,與同所巡將李時挺,異姓三寸叔姪,相避云,自前監軍與巡將相避,則巡將有一二所相換之規,今亦依前例相換受牌之意,敢啓。傳曰,知道。
注書李沆書啓,臣承命往諭于議政府領議政許積,則以爲,微臣哀籲之章,又未蒙矜察,近侍遠臨,宣諭聖批,臣於惶感涕泣之中,益不知置身之所,卽當以一疏更陳情悃云矣,敢啓。傳曰,知道。
校理□□啓曰,掌令柳㝚,執義李端錫,獻納李藼,司諫趙遠期,大司諫李嵇,竝引嫌而退,措辭竝見上問候之班,雖甚稀疏,偶未糾劾,豈可爲咎,諸道之不爲竝論,意蓋在矣,起居之不得進參,事勢所然,曾有稟定之事,而缺不知遽治下吏之罪,殊涉率爾,請掌令柳㝚,執義李端錫,大司諫李嵇,司諫趙遠期,出仕。獻納李藼,遞差,取進止。答曰,依啓。
李奎齡啓曰,大司諫李嵇,執義李端錫,司諫趙遠期,掌令柳㝚,出仕事命下矣,今已日暮,明日待開門命招之意,敢啓。傳曰,知道。燼餘
上在慶德宮。停常參·經筵。
中宗大王忌辰。
藥房提調趙珩,同副承旨尹深啓曰,日氣寒沍,伏未審昨今,聖體調攝若何,咳嗽痰火之候,比前如何,而湯劑,則未知連日進服乎?臣等,不任憂慮,敢來問安。答曰,知道。證候,已言于醫官矣。
鄭鑰啓曰,左副承旨呂聖齊,昨日牌不進之後,辭疏到院,而觀其措語,則到今引嫌,似爲太過,且以國忌齋戒,不得捧入矣。今日不肅拜,承旨之三日稽謝,曾所未有之事,揆以體例,極爲未安,更爲牌招察任,何如?傳曰,推考牌招。
正言尹趾善啓曰,措辭缺答曰,勿辭,退待物論。
司諫趙遠期啓曰,處置措辭缺請正言尹趾善遞差。答曰,依啓。
尹深啓曰,吏曹郞廳,來言,臺諫有闕,政事何以爲之?
李奎齡,以摠戎廳言啓曰,本廳壯抄二運軍兵,今已上來逢點,實數三百三名,以此分作三番,與南營壯抄初運軍兵,明日替代之意,敢啓。傳曰,知道。燼餘
上在慶德宮。停常參·經筵。
有政。
吏批,判書李尙眞在外,參判姜栢年進,參議金益炅家有拘忌之疾,不敢入來,左副承旨呂聖齊進。
又啓曰,諫院·玉堂·春坊闕員,今當差出,而擬望之人乏少,外任竝擬何如?傳曰,允。
鄭鑰啓曰,今日政事,吏批,則左副承旨呂聖齊,以代房進去,兵批,則該房承旨沈梓,病未仕進,代房承旨李奎齡,與兵曹堂上有相避,兵批政廳,何承旨進去乎?敢稟。傳曰,同副承旨進去。
以鄭晳爲戶曹參議,李興稷爲漢城庶尹,金重錫爲楊根縣監,尹彬爲引儀兼參軍,申厚載爲獻納,朴尙馨爲正言,李藼爲校理,尹趾善爲文學,司僕判官李命耼仍任事,承傳。
兵批,判書金萬基進,參判金宇亨進,參議吳斗寅進,參知閔宗道病,同副承旨尹深進。
以朴就文爲缺金禹錫爲僉知,缺李藼爲副司直,尹趾善爲副司果,魚震翼爲缺
李奎齡,以都摠府言啓曰,都摠管權大運缺進去晝仕,請出標信。傳曰,知道。
尹深啓曰,罪人李最晩,旣已拿囚,當爲捧招,而今番有頉書啓,補土處,別無擧論之事,何以爲之?敢稟。傳曰,姑勿捧招,仍囚,以待結末。
執義李端錫啓曰,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職,前正言成虎徵遠竄之命。請加三思,還收申命圭·李鼎基等一罪論斷之命。答曰,勿煩。
禁府粘目,右邊浮石所郞廳韓時重,監造官宋之濂等事,傳曰,不謹不察之罪,極爲痛駭,不可與命圭等同一科斷,竝邊遠定配。燼餘及記草
義禁府啓曰,本府月令醫官金益輝手本內,時囚罪人李循先所患土疾添傷,重兼傷寒,症勢非輕云,使之救療矣。又接手本,則病勢一向危重云,自前罪人病重者,有啓稟變通之例,敢此仰稟。傳曰,姑爲保放。禁府謄錄
上在慶德宮。停常參·經筵。燼餘缺
藥房問安。答曰,知道。證候已言于醫官矣。
答李惟泰疏曰,省疏具悉。曩者爾之因山陵事上來也,適於其時,予因疾病,未得相見而歸,心常缺然,而第念秋初疏批,予意已竭,意謂爾必諒予之意,今云上來,未果如意,恨歎之懷,可勝云喩,爾其勿辭,更趁春和,從速上來,以副予望。
院啓,請還收金萬重定配,閔鼎重削職,李選削奪官爵,李䎘削奪官爵,門外黜送,成虎徵遠竄,申命圭·李鼎基一罪論斷之命,獻納申厚載,正言朴相馨乘馹上來事。答曰,不允。下諭事,依啓。朴相馨,竣事後自當上來,姑勿下諭。
府前啓,答曰,毋庸瀆擾。
答禁府草記曰,不察甚矣,當該堂上,從重推考。
答兵曹草記曰,軍器監造,務在精微,不在多,今此朱蒙植鳥銃監造,比他尤爲精妙,特爲加資,以勸他人。記草
上在慶德宮。停常參·經筵。
夜三更,蒼白雲一道如氣,起自南方,直指乾方,長竟天,廣尺許,良久乃滅。四更五更,月暈。
傳于沈梓曰,明善公主發靷,四更一點,當到水口門,趁時開門,分付該曹。
鄭鑰·沈梓·李奎齡·尹深,請對,承傳色,以上敎來言曰,近來氣甚不平,未知以何事請對乎,欲於封書事乎?諸承旨對曰,近來備局堂上,皆有事故,大臣不爲行公,不但賓廳之廢坐,已久,本司坐起,亦專廢却,外方狀啓,時急變通者,皆未缺至於年分事,亦不得稟定缺中,有欲於登對時稟處之事,而尙此寥寥,國事缺於今日,臣等,不勝悶菀,敢爲請對,欲達所懷。封書事,缺傳旨,直授禁軍,急急秘傳之意,登對時,兼欲陳達矣。承傳色,又以上敎來言曰,狀啓定奪等事,令備局堂上,往議于大臣回啓事,曾已言之,更令堂上,往于大臣家,急速回啓,毋令稽滯面稟事,二十日間,更稟可也。
李奎齡,以兵曹言啓曰,以兵曹,淮陽·金化兩邑軍兵,不爲充定事,回啓。傳曰,今此未充定之數,某年懸頉耶?査啓事傳敎矣。取考丙午·己酉·壬子三式年曹上軍案,則丙午·己酉兩案,本鎭軍兵摠數,只是二十一哨,而其中多有若干名未準之哨,壬子案摠數二十四哨,而亦有名數未準者,今此李穦狀啓內,本營軍兵三部,而時存,二千六百八十二名,未充定,六百四十八名云,以一營二部六司三十哨,磨鍊,則丙午·己酉兩案之數,爲九哨,壬子案未準之數,爲六哨,而李穦所謂,六百四十八名未充定云者,比壬子未準之數,則其後加定者,只是數十名,而更考李穦所上送成冊,則平康三十二名,金化一百二十四名,金城九十八名,淮陽一百五十名,時未充定,此是李穦到任之後,六百四十八名,未充定元數內,他邑,則更加充定,平康等四邑未充定者,合四百五名,而金化·淮陽兩邑未充定之數,尤多,故致有營將請罪之擧也。曾在己酉春間,因忠淸監司狀啓,他道軍兵,不備司哨者,令兵曹一體釐正事,自備局定奪,而本曹就議廟堂,以一齊釐正之難,固爲停止,而其時鐵原鎭,屬於守禦使,故守禦使金佐明,分付本鎭,哨司未準之數,使之充定,且改定哨司稱號,而監司,爲其本道之地狹民稀,有難一時充定,使各邑,漸次隨得隨定,不爲定其年限,以致迄未完了云,本曹回啓之所以欲令從其額數多少,定年限充定者也。以此觀之,則本鎭哨司未準,乃是初不備一營規模,因循不改而然,自某年懸頉一事,似無査出之端,敢啓。傳曰,然則此非有頉,而未及充定之類耶。
傳于李奎齡曰,史官一員待命,騎馬三匹立之。
李奎齡,以備邊司郞廳,以右議政意啓曰,臣得接政目,則安東府使申厚載,移授獻納矣。近日銓曹注擬之際,乏人之歎,無處不然,破東補西,苟簡莫甚,今此外任之啓請,亦必出於不得已,而目今守令,政當收糴徵役之日,決不可遷轉,而今年農事,又未免失稔,至於安東等邑,則尤甚凶荒,而前頭賑政,亦當豫先料理,又不當付諸生手,申厚載移授之職,雖是諫官,合有變通之道,敢此啓稟,而此後守令,限明年麥秋,切勿遷動事,分付該曹,何如?傳曰,依啓。申厚載,今姑仍任,可也。
執義李端錫啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。答曰,不允。措語竝上同
鄭鑰·李奎齡啓曰,以禮曹南別殿祭用銀器見失事草記,傳曰,參奉,報禮曹時,見失日子,初不擧論乎?禮曹草記時,落漏日子乎,何如是矇矓耶?問啓事,命下矣。取考南別殿參奉嚴纘,報禮曹牒呈,則本殿各樣祭器,冬至行祭後,參奉,親自看檢入庫,今十八日八番下人等,進告祭器庫南邊築墻穿破之故,參奉卽爲親審,則南邊墻,則只毁外面而止,屋上西架蓋瓦,撤出數十張,仍穿仰壁,因橫板之所礙,不得容身以入,又從北壁穿破作穴矣,庫藏祭器,一一點閱,則其中銀盞八坐,臺具銀貼匙二坐,蓋具銀筯二雙等物,折拔鎖金,沒數偸竊云,而見失日子,元不書塡,此必某日見偸與否,不能的知,十八日始爲覺察故也。但如此辭緣,不能詳細擧論,本殿參奉及該曹之不察,甚矣,而臣等,矇然捧入之失,亦所難免,不勝惶恐,此草記還出給,使之改入,而當該參奉及禮曹當該堂上郞廳,竝推考,何如?傳曰,觀此牒呈,則辭說無狀,慢不知其何事,其常時不能巡審殿內外之狀,據此可知,極爲痛駭,冬至祭後入直參奉及守僕·庫直·雇立軍季風·三龍等,竝拿問而處之,該曹當該堂上郞廳,竝姑先從重推考。
答淸風府院君金佑明疏曰,省疏具悉卿懇。今日之事,卿之不安,勢固然也,而卿無深意,自可見矣,何用深嫌?非但此也,卿身帶扈衛之任,決不可久在鄕曲,宜體予意,安心勿辭,從速入來。元疏未下燼餘
上在慶德宮。停常參·經筵。
自辰時至申時,日暈。夜五更,月暈。
沈梓啓曰,大司憲洪處亮,持平李寅煥在外,執義李端錫式暇,掌令柳㝚,持平權斗紀,疏批未下,掌令任相元,呈辭受由,今日以監察茶時之意,敢啓。傳曰,知道。
藥房提調趙珩,同副承旨尹深啓曰,昨今寒沍,聖體調攝若何,伏想夜來,自上疚懷,必多矣,無或有添傷乎?臣等,區區憂慮,敢來問安。答曰,知道。時無加減。
明善公主發靷後,大王大妃殿·王大妃殿·中殿·世子宮,藥房問安。答曰,知道。
明善公主發靷後,大王大妃殿·王大妃殿·大殿·中殿·世子宮·嬪宮,政院·玉堂·二品以上問安。答曰,知道。
注書李沆服制,代以金元燮,爲假注書。
沈梓,以兵曹言啓曰,以本曹草記淮陽·金化兩邑軍兵,某年懸頉,似無査出之端事。傳曰,然則此非有頉,而未及充定之類耶事,傳敎矣。束伍軍兵,自前每式年,各其鎭,成送都案于本曹,而從其每哨旗隊,次第列錄而已,無有頉懸錄之事,有頉代定之類,每年成冊上送,而有頉未代定者,則亦不擧論,故各邑之隨其有頉,而趁卽代定,或雖有應頉而不卽代定,實狀,本曹無可考文書,今番李穦所送成冊中,只稱金化一百二十四名,淮陽一百五十名未充定,而不言其爲有頉之闕,監司李翊狀啓,則名言其爲本來哨司未準者,且金化·淮陽兩邑軍數,以丙子以後都案,及今秋試射放射砲手,都數參考,則漸有所加而無減縮,道臣狀辭,旣如彼,每式年加數,又如此,故臣曾以初未備一營規模,因循不改而然之意,啓達矣,李穦成冊中,兩邑未充定元數內,設或有逃故雜頉之未及充定者,令本道行査,則可得詳知,而本曹,則更無可以査出之端,惶恐敢啓。傳曰,令本道詳査以啓。
鄭鑰啓曰,左副承旨呂聖齊,外三寸叔前都事韓好謙,身死,服制已行四日,出仕,何如?傳曰,允。
尹深,以侍講院言啓曰,本院下番四員內,司書趙宗著,疏批未下,兼司書李藼,本職未肅拜,兼說書趙持謙,累日呈單,今又陳疏,說書臣沈壽亮,獨爲入直,方有身病,而他無替直之員,兼說書趙持謙,別無大段難出之嫌,卽爲牌招察任,何如?傳曰,允。
尹深啓曰,以南別殿官員守僕等拿推,傳旨,傳曰,冬至祭後守直人等,只此乎事,傳敎矣。招問守僕,則參奉嚴纘,自初九日至十八日直宿,而守僕以下,則現告三名外,又有守僕李致亮,而致亮則雖有冬至後入直之日,銀器見失,的在於十六日夜,故只以當直宿者,現告云,卽現告之規,只憑其司下人所告拿推傳旨,循例捧入矣,致勤下敎,不勝惶恐,缺添入於傳旨之意,敢啓。傳曰,知道。
又以禮曹言啓曰,來十二月初一日,除白衣事,已爲定奪啓下,而亦不可無端變服,自上,其日早朝,當御別殿出御,除白衣改吉服,而廷臣,則二品以上,來會闕內,除服之後,仍爲問安,其餘百官,各於其司,齊會變服,宜當,依此擧行,何如?傳曰,允。
又以禮曹言啓曰,南別殿見偸器皿中,銀盞八坐,臺具銀匙貼二坐,蓋具銀筯二雙等物,令該曹急速精造進排,藏置處,與參奉守直之房,稍遠,前亦有如此之事,今後,則此等銀器,入樻封鎖,常置於官員所宿之房,以爲防奸之地,而曾於癸卯年間,銀器見失,其時典守人,囚禁刑推矣,今者又有此偸竊之變,極爲痛駭,一邊令捕盜廳,可疑者窺伺,期於捕得,何如?傳曰,允。
又啓曰,吏曹郞廳來言,臺諫有闕,政事,何以爲之?取稟。
又啓曰,卽伏見京畿監司李弘淵,以明善公主發靷無事渡涉事,狀啓中,有到晝停之語,晝停二字,乃是擧動時所稱,此雖文字之失,殊涉不察,請推考。傳曰,允。燼餘
上在慶德宮。停常參·經筵。
夜二更,月犯軒轅左角星。五更,月暈。
李奎齡啓曰,大司憲洪處亮在外,持平李寅煥,執義李端錫式暇,掌令柳㝚,持平權斗紀,疏批未下,掌令一員未差,今日以監察茶時之意,敢啓。傳曰,知道。
尹深,以弘文館言啓曰,沿革地圖,今方始役,而僚員不齊,輪回看檢之際,事多苟艱,校理□□修撰柳尙運,牌招肅拜,以爲相議看檢之地,何如?傳曰,允。
沈梓,以都摠府言啓曰,今日入直軍士,當爲中日習射,請出標信。傳曰,知道。
又以都摠府言啓曰,副摠管鄭榏,以文臣朔試射試官,訓鍊院進去晝仕,請出標信。傳曰,知道。
行都承旨李元禎疏曰,伏以臣,居然一疾,已閱兩旬,旣積癏曠之罪,又犯瀆擾之誅,而苟逭譴罰,荐蒙溫批,至有調理察職之命,手捧口誦,危涕無從,糜身粉骨,微分難塞,冀竢少愈,扶曳趨造,直以此爲涓埃自效之地,而症勢,一向沈痼,氣力漸覺危綴,痰涎之壅盛,胸膈之煩悶,或朝重而夕輕,或夜歇而晝劇,乍進乍退,不加不減,設令藥餌奏效,調治得宜,自今一兩日,幸有回春之望,若其纓冠束帶,復造夙夜之列,則斷不可以時日期也,政院,非養病之坊,承宣,非閑慢之職,豈可以臣賤疾之故,而一任虛滯,至於數十日之久哉?玆將性命之計,敢伸疾痛之呼,伏乞聖慈,俯賜諒察,亟許遞免,俾尋生路,不勝幸甚,臣無任云云。答曰,省疏具悉。卿其勿辭,更加調理察職。
持平權斗紀疏曰,伏以臣之庸陋,最居人下,濫蒙鴻造,驟叨非據,環顧不稱,愧懼徒切,猥將私悃,仰瀆宸嚴,格外恩由,夐出尋常,追送父行於中路,得申至情,臣誠感泣,圖報無路,職名在身,不敢曠日遲回,行過數日而落後,昨昏始得入城,宜卽祗肅,而第臣側聞同僚,以臣不行相會禮,謂有避事之跡,至於發論而中止云,臣不勝瞿然之至,事有曲折,不得不略陳其梗槪,臣於肅命之日,詣臺傳啓,仍請相會禮於執義李端錫,則有故不許,而掌令柳㝚,則方在呈告中,故不得請會矣,伊時臣父行期,迫在數日間,臣自念病父於衰老之境,將有萬里行役,情理所在,不得不扶護遠將,而顧臣所叨,異於庶官,故方欲陳疏乞免,掌令柳㝚,言於臣曰,明日欲行相會禮云,而臣之情事,如右所陳,以不得相會之意,答送,臣豈有他意於其間哉?凡臺閣相會缺之間,先請,例也,臣於肅謝日,先請於李端錫,缺且臣適無事故故也,及至柳㝚之請也,臣方有陳疏辭職之計,不得許赴,此亦事勢之適然,今聞㝚,以爲於端錫,先請□己,則請而不赴,此必避事也,所謂避事,指申命圭等還收之論而言云,臣於命圭等事,意見不同,則與同僚論難,據例引避,未爲不可,如其不然,則亦可隨參而已,何至於苟且規避,以速僚席之疑怒哉?且念臣以新進之人,雖未詳臺閣體例,蓋聞之,凡相會禮時,有約而不赴,則有引避之例,而責在不赴者矣,有故而禮不許,則未嘗有起鬧而非斥者,臣之未許於㝚,亦緣有故耳,何乃臆逆至此,有若脅持者然哉,臣於此,竊有未曉其意之所在也。嗚呼,老父出彊之行,追往送別,自是人情之所不容已者,此果涉於避事之跡,而㝚,疑乃爾耶,此無非平日行身無狀,不能見信於僚宷之致,惟當反躬自訟而已,尙何咎哉,發簡往復,便是被論,被論中蹤跡,決不可冒進於臺端,詣闕祗肅,亦有所不敢,不得不冒死仰籲於天地父母之前,伏乞聖慈,亟削臣職,仍治臣避事之罪,以謝人言,不勝幸甚,臣云云。答曰,省疏具悉。情外之言,不必爲嫌,爾其勿辭,從速察職。
刑曹判書權大運疏曰,伏以端川前郡守洪錫龜,甲山前府使趙世煥等,吉州安得香奴婢之訟,再度得決之後,必爲聽理,有違於新立事目,故有推考之事,臣於昨日本曹之坐,將照律入啓矣,考見,咸鏡監司南九萬啓本,則洪錫龜之聽理,在於乙巳,趙世煥之聽理,在於戊申,戊申,卽臣忝按本道時也,臣不勝瞿然之至,其時,因掌隷院啓下公事,有更査之擧,故循例定訟官矣,臣衰敗已甚,精神昏耗,五六年前事,茫然不能記臆,而必送訟官論決,然後不知其得決之度數,實不知伊時曲折之如何,而違越事目之罪,臣固有之,臣何敢歸罪訟官,而獨免爲幸,晏然勘斷缺臣卽當引嫌之不暇,而昨日之坐,日暮始罷,缺堂上朔試射試官之命,故泯默行公,徐待準事,今始自列,伏乞聖明,亟罷臣職,以爲臨事不察者之戒,不勝幸甚,臣云云。答曰,省疏具悉。令次官照入,未爲不可,卿其勿辭,從速察職。燼餘
上在慶德宮。停常參·經筵。
自辰時至申時,日暈。夜自一更至三更,東方巽方坤方,有氣如火光。
藥房提調臣趙珩,左副承旨臣呂聖齊啓曰,伏不審昨今寒沍,聖體若何,數日來調攝之候,一樣平安否乎?臣等,憂慮未弛,敢來問安。答曰,知道。失音之候,比數日稍似頗減矣。
沈梓,以都摠府言啓曰,副摠管鄭榏,刑曹坐起進去晝仕,請出標信。傳曰,知道。
以慶平君病患,傳于呂聖齊曰,卽遣御醫權愉,看病,書啓。
掌令柳㝚啓曰,請還收金萬重定配,李䎘削奪官爵,門外黜送,李選削奪官爵,閔鼎重削職之命,成虎徵遠竄,申命圭·李鼎基一罪論斷之命。措辭竝見上國家之置臺官,非爲榮耀其身而已,隨事論執,乃其職責,持平權斗紀,身居言責之任,不思盡職之義,臨事規避,見非物議,而餙辭自明,殊涉苟且,決不可因置其職,請持平權斗紀,遞差。答曰,不允。不可勒加遞差之罰矣。
掌令柳㝚啓曰,臣卽伏見持平權斗紀疏本,伊日之事,全沒實狀,張皇餙辭,至煩天聽,敢欲自明,而乃以有若脅持,未曉其意等語,顯加侵斥,臣不勝駭然之至,斗紀,請行相會於同僚,臣之請會於斗紀,俱不出斗紀肅謝之日,而於同僚則自請,於臣則不許,蓋於其夕,知其將有新啓故也。其父之行,雖欲遠將,相會之後,亦可陳疏,而猶以爲妨,則又何故請會於同僚乎?一日之內,朝暮之間,反覆情態,殊極可惡,物議之非,烏得免乎?一番相規,在所不已,故臣以論遞之意,問同僚,則同僚,過於愼重,未卽歸一,臣亦初無深意,因以停止,則其在斗紀之道,惟當自反而已,反以苟且之言,欲爲文過之地,肆然陳疏,詆斥至此,無非如臣疲劣,忝居臺閣,墮損風稜之致,臣何敢一刻仍冒,請命遞斥臣職。答曰,勿辭,退待物論。
傳于尹深曰,政事,當日爲之。
吏批,判書李尙眞在外,參判姜栢年進,參議金益炅不來,左副承旨呂聖齊進。
吏批啓曰,判書李尙眞在外,參議金益炅病不來,小臣獨政,未安,何以爲之?敢稟。傳曰,因爲之。
又啓曰,憲府春坊闕員,今當差出,而擬望之人,乏少,都事竝擬,何如?傳曰,允。
又啓曰,江界府使,當爲差出,而大臣之意,今亦以文官擇送,宜當云,文官堂上中,無故竝擬,何如?傳曰,允。
以安垕爲掌令,趙師錫爲獻納,柳尙運爲弼善,兪櫶爲江界府使,權衍爲漢城判官,權俔爲監察,李堥爲奉常正,金千鎰爲中學兼敎授,孫湍爲西學兼敎授,安東府使申厚載,仍任事承傳。
吏批啓曰,新除授江界府使兪櫶,時無加資之命,何以爲之?敢稟。傳曰,加資。
兵批,判書金萬基,外營坐起進,參判金宇亨,外營坐起進,參議吳斗寅進,參知閔宗道病,右承旨沈梓進。
以任相元爲副護軍,魚震說爲副司直,前司果朱義植,今加折衝精抄廳敎鍊官,鳥銃監造事。
兵批啓曰,精抄廳敎鍊官朱義植,以鳥銃監造之勞,特爲加資事,判下矣。朱義植,未經準職,何以爲之?敢稟。傳曰,特陞堂上。
尹深,以弘文館言啓曰,本館下番副修撰柳尙運,今日政,移拜弼善,日直中出去,修撰徐文尙,以身病呈辭,副修撰崔後尙,當爲替入,而昨日纔得出直,故今日不知,又爲入直,適仍事出去,下吏不得尋其去處,而闕門已閉,將爲闕直,事甚可慮,修撰徐文尙,牌招留門,入直何如?傳曰,允。
尹深啓曰,今日弘文館下番闕直徑出,應入之員,請竝推考。傳曰,允。
前司諫臣李袤,誠惶誠恐,頓首頓首,謹百拜上言于主上殿下,伏以臣,樗散雖杇,亦謂之喬木之一殘葉耳,世祿十餘代,立朝四十五年矣,廢擧昏朝,釋褐明時,丁丑以後,歷職臺省,尺一徵命,一月三至,而一未出謝,仕非不樂,自知者明,逋慢之罪,極矣,仁祖不罪之中間,愚不自量,屢瀆瞽說,不諱之罪,大矣。仁祖,不惟不罪,嘉尙之,孝廟,又寬貸之,一行作吏,寸效未著,失囚杖,例也。特命安徐,陳民瘼,常也,答以予無一縣之憂,人微望輕,位低百僚,而受恩尤異者,未有若臣之僭且濫者也。殿下亮陰之初,復叨諫官之徵,補外承召,人以爲榮,驚惶顚倒,趨謝闕下,入瞻天顔,出參祭班,顔色之蹙,哭泣之哀,感人者深,至今追惟,猶在耳目,牛衣中夜,涕泣盈襟而已,自釋郡課,歸伏田里,畢命松楸,是臣素願,齒迫致仕,萬念俱灰,杜門面壁,十四霜于玆矣,臣雖居鄕,世業淪落,無一壠之植,與民竝耕,餒在其中,飢餓不能出門戶者,數矣,隣里之人,孰不矜惻,今秋七月間,伏見道臣行關,以臣年踰七十,曾從侍臣之後,乃令本官,與之米三斛,菽二斛,雖出養老之恩例,感激之情,實萬他人,古人一飯之德,雖敵以下受,宜何以報,況君父之賜乎?白屋暴潤,炊烟帶榮,粒粒玉食,莫非聖恩,受恩則感,中人以下之常情,而一飯不忘,固出於秉彝之良知,不能自已者,相與海濱田夫,鼓腹興謠,效華封岡陵之祝而已,臣從前在朝,未滿一年,獨立無朋,與世抹摋,悠泛漫浪,竟至於此,點檢半生,蹤跡可笑,人間是非,不願聞知,最晩聞諸道路,李選疏中,無端擧臣祖父名山海二字,不書姓爵,竝與爾瞻稱,爾瞻,罪人也,臣祖父,相也,年少之人,素昩故典而然歟,抑亦有意而然耶,告君之辭,不可不愼,而藏頭說話,做出復生文字,士夫言辭,豈容如是,見者無不寒心,況於臣心,寧不痛且冤哉?臣不得不辯焉,臣祖父臣山海,五歲奇童,擢科明廟,逮事宣廟,知遇不世,臭味風雲,契合昭融,光國平難,俱封兩勳,掌銓首揆,迨三十年,當在銓長,一日,輪對官金應生,斥以專擅,宣廟親製宸翰,傳于政院,其略曰,今夫吏判之爲人也,其厚德宏才,大器雅量,精忠苦節,姑置而勿論,只取其容貌氣像,以爲論之,可乎,言若不出口,身若不勝衣,一團眞實之氣,渾然充積於中,無一點矯餙詭辯之態,暴者足以致其恭,巧僞者,足以獻其誠,是乃上古人物,是非東方中人也。雖似晉惠帝當之,擧目一見,決知其爲君子人也。已見專朝政,雖賞之,不爲之矣,予每望見,未嘗不起敬,人之非僻之心,自然潛消,化於不言不動之中,誠可謂君子中君子人也。彼應生者,不知予意之所在,乃仰首饒舌,熒惑離間,迹其所爲,與吠日者無異,鼎鐺,尙有耳,豈不聞吏判之爲予社稷臣乎?往年慶安,譖柳成龍,今年應生,譖李山海,玆二人者,乃邦家之楨,柱石之臣,而靑蠅交難,至於此極,抑何故也,十行綸音,宛然如昨,如入睿覽,亦可知臣祖之爲何如人也,則哲之明,莫如宣廟,人材之盛,莫如其時,而偏受聖知,終始不替,亦莫如臣祖,自古際會君臣,如臣祖父者,有幾人哉,豈後生新進之輩,所可容易踐踏者哉,豈若爲言,不過指戊申間事耳,是歲,乃宣廟季年,仁弘,投疏媒孽時相,爾瞻,則仁弘之門客,宜無不知,而疏言交搆,古今同然,一種浮議,以臣祖父原任,閑其疑惑有通,臣父慶全,雖被捏誣之禍,其間是非,自有士流公論,不幸宣廟賓天,臣祖亦病,一疾沈綿,後一年逝,諄諄屬纊,都是感舊恩也,厥後光海疵國,爾瞻用事,論功策勳,身自擔當,而亦且畏人議,復勒加勳籍於臣祖父旣沒之後,又錄臣父,臣父,抗章請免錄勳,臣父不知,臣祖何知,臣父免,而臣祖不得免焉者,乃爾瞻借重之奸謀也,至如其時翼社之僞勳,故賢相李元翼·李恒福·李德馨諸臣,亦入竝錄之中,豈可以此,疵累其三相乎,蓋乙巳奸人,竝錄李彦迪·權橃,援引名賢,借重君子之一律也,臣父,若與知其疏,則豈能逆料今日之口實,而固辭當日之富貴哉?彼此疑阻,渙然氷釋,此言,臣亦詳聞於故判書臣南以恭,搢紳之間,孰不知之,臣父,以此見忤爾瞻,浮沈末路,僅得苟全,幸際反正之初,首膺奏請使,水路朝天,竣事復命,凡諸爵賞,有煥彝章,位仍崇班,屢踐尙書,當此之時,名臣滿朝,公論大行,士林之間,未嘗一言謷疵,臣與故相李厚源,晩而相善,過許臣所論公平,有時參訪,或至終夕,語及臣祖,輒擧臣文成公李珥石潭遺記中,善秉銓之語,贊之以賢宰相,臣亦悅其公平,挽辭中,有一言恩之句,不圖今日,如此之言,發於李選之口也,選,於何聽聞,傍若無人,侮辱舊臣於百世之下哉,選,自謂淸流,從師友之間,未及聞朱子不可輕論先輩之訓耶,噫嘻甚矣,若使前輩在此,必無此事,亦足以觀世變也。古人今人,元不相涉,於祖於臣,小無讐怨,而亦未免齦齕,可謂咄咄怪事,臣血氣已耗,粗知故事,不欲與年少人相較,而事係誣先,不敢含默,其亦老而不死之厄會也,其誰怨尤,所恃,殿下臨御旣久,春秋鼎盛,大明中天,無幽不燭,人間物情,細入秋毫,辨釋誣枉,何暇一二言乎,伏願殿下,垂察焉。臣老病如期,久絶人事,頃於遷陵之日,扶入官庭,東望痛哭,衰極添悲,悲極添病,委頓床席,今始構章,仰謝天恩,兼伸被誣,時雖使然,吁亦晩矣,只陳己私,不達民情,則爲國之誠,有愧嫠恤,敢將其略,以補萬一焉。嗚呼,災異之作,莫甚饑癘,辛亥之變,言之慘矣,去年稍熟,多瘠更蘇,而今年不如去年,兩慳風悍,禾穗不實,官糴方催,役布尤急,市價頓高,穀賤傷農,而愚民慮淺,不及明春,可不憫憂哉?大小士民,相告而言曰,我輩雖經辛亥,得保今日者,大同之惠也,大同之前,一結,出米六十斗而不足,大同之後,一結,出米十斗而有餘,大同若罷,則民飢而散,無處求生矣。臣於此,益知大同之法,若是其切實,而決不可罷也。祖宗朝良法美意,豈外於此哉?伏願殿下,民之所欲,從之,民之所惡,勿施焉。臣國恩未報,餘日不多,身雖九死,骨雖糜粉,一片丹忱,耿耿而不渝也。伏乞聖慈,憐其耄而恕其罪焉,臣無任云云。答曰,省疏具悉。疏辭知道,至於疏末事,當留意焉。
福昌君楨疏,伏以頃者遷陵之時,臣以殯殿廚院之任,辭朝出詣舊陵,及其未竣事承命而歸也,臣妻,患得拘忌之疾,症勢瀕危,臣入城之日,心有所恐懼者,不敢詣闕,復命直入病所,仍遭慘喪,未幾,臣又傷風疾作,幾不尋生路,伏蒙聖慈,遣醫賜藥,得保殘喘,感激天恩,糜粉難報,惟當奔供職,顚仆爲期,而顧臣病狀,大勢雖歇,已脫之眞元,未蘇,尙不離人鬼關頭,旬日之內,斷無復起爲恒人之望,廚院視膳之地,非臣養病之所,臣於此公私狼狽,而身旣犯染,末由封章,請譴出避他處,今過數旬,將欲仰暴危悃,恭竢罪何,而卽者,以宗親府日課頒賜單子誤書之故,至有還出給之命,臣尤不勝惶懼殞越之至,府吏,不趐以臣病伏,不言於臣,且以謬規爲例,又不往視於諸堂上,輕先入啓,致勤聖敎,臣之尸素之責,固無所逃,其敢曰臥病不知,而晏然而已乎?臣前旣有還朝不能復命之罪,後復有不察入啓公事之失,非特賤疾沈綿,不得供仕而已,伏乞聖慈,先遞臣司饔院提調,宗親府有司堂上之任,仍治臣罪,不勝幸甚,臣無任云云。答曰,省疏具悉卿懇。卿何爲辭,卿其安心勿辭焉。
行知敦寧府事李久源疏曰,伏以臣,猥以庸陋之質,濫側聖明之世,犬馬之齒,自滿九耋之後,自上特霈優老之典,超資正職之命,及於夢寐之外,義不可晏然退伏,强陳衰杇,趨謝恩命,厥後,且緣父母墳,塋兆頹圮,不得不加土,受由而下來于松楸,則憊敗之餘,百疾兼發,一貼床褥,無望起動,其間又因辛亥年別典,八十以上加資之事,依他例至授正憲之資,心懷懍慄,卽陳乞免之章,不得蒙許,而病勢日甚,不得進參於問安之列,心常惶恐,伏地待罪而已矣。不意玆者,又有崇品加資之命,臣聞來益不知置身之地,臣年近百歲,立朝至五十餘年,而無一毫可補於聖朝,而徒以樗櫟之壽,叨此□重之資,五六年以來,至於再三,其在分義,不亦太濫乎?況今伏聞國家不幸,遷陵之禮,迫在數月之內,則顧念情禮,決不可不參於拜哭之班,而以臣須人坐臥,借手飮食之氣力,萬無致身之望,瞻望北宸,徒自涕泣而已,且臣僻在窮鄕,凡所聞見,最在人後,適於其時,本病之外,眩症猝發,昏倒累日,今始少蘇,趁未能瀝血籲呼,尤不勝惶悚之至,伏乞聖慈,諒臣危迫之情,新授加資及所帶職名,竝許遞免,使朝夕畢命之人,安意而入地,千萬幸甚,臣無任云云。答曰,省疏具悉。人生七十,亦云稀,況九耋之年乎?意非偶然,卿其安心勿辭焉。燼餘
義禁府啓曰,南別殿祭器見失日,守直雇立軍季風·三龍等,拿囚矣,臣等,今日開坐,欲爲捧招,使之依例,戶口現納,則渠稱非三龍,乃於乭屎也,現告時次知書員,錯認以三龍之名,誤換來告云,事甚駭異,本殿當該書員,捉來推問,則書員金英倜以爲,十九日就囚時,知非其三龍,而渠以自當就囚,故不爲現發云,英倜之知而換現,其間,不無取舍弄奸之狀,令攸司囚禁科罪,三龍,依傳敎卽爲拿囚,於乭屎,亦是十七日守直云,不可不一體推問,以於乭屎之名,仍囚,而傳旨中添入,何如?傳曰,允。禁府謄錄
上在慶德宮。停常參·經筵。
下直,楊根郡守沈瑞肩。
夜一更,流星出羽林星下,入坤方濁氣中,狀如甁,尾長四五尺許,色赤光照地。二更,流星出井星上,入柳星下,狀如鉢,尾長三四尺許,色赤。
掌令柳㝚啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。措辭竝同前國家之置臺諫,非爲榮耀其身而已,隨事論執,乃其職責,而持平權斗紀,身居言責之任,不恤公共之意,一日之內,反覆無常,臣之當初欲論者,惡其情態之不正而發,非惡其相會禮之不許也。一番相規,在所難免,而斗紀,不思自反,怒其議己,張皇陳疏,欲爲文過之地,餙辭自明,未免苟且之歸,如此臺官,將焉用哉?非臣私論,實循公議,非有一毫私意於其間,而殿下,不惟不賜允兪,反以不可勒加遞職之罰,爲敎,臣竊惑焉。凡臺閣論事之體,不無苟同,則有立異之規,從與不從,惟在意見之如何,夫豈有臨事縮頸,不敢出頭,若斗紀者哉,論其情態之不正,實爲士夫之羞恥,遞差之罰,亦云末減,請持平權斗紀,遞差。新除授掌令安垕,以災傷敬差官,時在全羅左道,請斯速乘馹上來,下諭。答曰,不允。安垕,竣事後自當上來,姑勿下諭。
大司諫李嵇啓曰,新除獻納趙師錫,以接慰官,方在慶尙道東萊府,請斯速乘馹上來事,下諭。答曰,竣事後,自當上來,姑勿下諭。
李奎齡啓曰,卽者持平李寅煥,以受由過限,引避,而稽謝勿避,曾有受敎,謝恩受由,俱有定限,則由限之過,與稽謝無異,臣以不當捧入之意,送言,而累次往復,必欲入啓,臺諫與庶官,有異,不可一向退却,而此避嫌捧入乎,敢稟。傳曰,與稽謝有異,勿爲捧入。
持平李寅煥啓曰,臣於頃日茶時,出禁騎馬,淸風府院君金佑明家奴,犯禁被捉,到家之日,持杖四五人,乘夜奪去云,而犯禁之人,旋卽來見,奪去之說,雖或狼傳,旣犯禁令,不可無罪,故囚禁一日,收贖放還,而其日禁吏,亦以他事除下矣,國舅,捉致其禁吏,稱以罰陪,仍令隨行,笞杖狼藉,其他困役之事,不一而足,又爲囚禁,以至八日,禁吏不能自持,結項而復蘇,其所困役,雖或下輩逞憾之事,而罰陪囚禁,則國舅,何敢曰在家不知,臣受由下鄕,今始趨朝,卽聞此言,不覺心寒,其在貴家之道,先治其奴,使無縱橫之習,而不有法府之禁憲,乃爲家奴而泄濆,自此以後,雖有禁令,禁使,豈肯下手於貴家,自取其禍哉,禁憲,自此懈矣,國綱,自此頹矣。臣於此不勝慨歎之至,其日出禁者,臣也,囚治者,臣也,貴家之怒,專在於臣,而至使無辜之禁吏,酷被重罰,此無非如臣疲劣,忝居法府之列,何敢一刻仍冒?請命遞斥臣職。答曰,勿辭。
李奎齡啓曰,持平李寅煥,再啓煩瀆,退待物論矣。傳曰,知道。
傳于呂聖齊曰,前日福昌君夫人喪事,令該曹顧視事,分付矣。擔持造墓等軍,亦令該曹,參酌節給事,分付。
備忘記,傳于呂聖齊曰,領府事,以元老大臣,受先王不世之恩遇,故予之倚毗,不啻若柱石矣。不意一疾,遽至云逝,言念國事,不覺氣短而悲悼也。近因予病之沈綿,未卽表懷,心常缺然,其令該曹,三年廩祿及祭需,別爲從優題給,以表予意。
鄭鑰啓曰,注書李沆,同姓孼八寸兄許通萬紀,身死,服制已行四日,出仕,何如?傳曰,允。
李奎齡,以都摠府言啓曰,副摠管鄭榏,刑曹坐起進去晝仕,請出標信。傳曰,知道。燼餘
上在慶德宮。停常參·經筵。
李奎齡啓曰,備邊司郞廳來言,今日賓廳坐起日次,而大臣,身有所患,不得開坐云矣,敢啓。傳曰,知道。
藥房提調趙珩,左副承旨呂聖齊啓曰,昨今寒沍甚酷,伏不審聖體,此時若何,數日來調攝之候,未知一樣安寧乎?臣等,區區憂慮,敢來問安。答曰,知道。與昨無異矣。燼餘缺
府啓,請還收金萬重定配,李䎘削奪官爵,李選削奪官爵,閔鼎重削職,成虎徵遠竄,申命圭·李鼎基等一罪論斷之命,請持平權斗紀遞差。措辭竝見上引嫌而退,不有法禁,責有所歸,無與於我,何必爲嫌,請持平李寅煥出仕。答曰,不允。出仕事,依啓。朝報
上在慶德宮。停常參·經筵。
未時,日暈。申時,日暈右珥。
尹深啓曰,卽見謝恩正使行判中樞府事金壽恒,秘密有旨,祗受狀啓,及本院回答簡通,則齎持禁軍方斗浣,十八日巳時發京,十九日亥時始到黃州,已極稽滯,又稱以落馬,不自前去,令黃州牧軍官,替傳於義州云,當初發送時,招致本院,十分嚴勅,而近來禁軍,頑惰已甚如此,莫重之事,重複申令,而亦不動念,誠極痛惡,方斗浣,令攸司囚禁重治,以懲頑習,何如?傳曰,允。
尹深啓曰,伏見刑曹啓目,田業實,依前定奪,爲先梟示事,判下矣。此事,若依軍法,不待結案,直爲梟示,則已矣,該曹,旣已依例結案取招,而罪人拒逆不着,則嚴刑得情,然後處斷,乃是法例,今此業實,結案前,徑先梟示,有違律文,判付不敢循例書入,敢此仰稟。傳曰,直爲梟示,非今斯今,令該曹考例稟處。
尹深,以義禁府言啓曰,以平安監司狀啓刑曹粘目,出身申鍒,移本府處置事,允下矣。申鍒,方待命於本府,卽爲拿囚之意,敢啓。傳曰,知道。
持平李寅煥啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,正言成虎徵,申命圭·李鼎基等一罪論斷之命,請持平權斗紀遞差。措辭竝見前法自貴近始者,所以立紀綱而嚴禁令也。淸風府院君金佑明,頃因蒼頭之犯法,遂咎憲吏之行禁,及其除下,移屬陪吏,累日囚禁,意在懲治,至於自縊復甦之說,傳播閭巷,事係法禁,則所當謹愼,而不思古誡,殊欠自飭,後弊所關,不可不論,淸風府院君金佑明,請命推考。忠淸兵使朴振翰,赴任以來,不修軍政,惟以善事肥己爲事,駄載絡繹,人言藉藉,且其出巡之時,濫用刑杖,多殞人命,一道之人,無不痛怨,其至行關道內,遍索鷹連,毋論山野,勒定其數,不卽奉令,則威罰狼籍,身爲閫帥,侵虐列邑,營私作弊之事,不一而足,如此之人,不可置諸閫帥之任,忠淸兵使朴振翰,請命罷職不敍。答曰,不允。燼餘
上在慶德宮。停常參·經筵。
下直,成歡察訪金兌一。
自辰時至申時,日暈。夜四更,流星出軒轅星上,入□星下,狀如鉢,尾長三四尺,色赤光照地。
藥房提調趙珩,左副承旨呂聖齊啓曰,伏未審夜來,聖體調攝若何,昨因入侍醫官,伏聞自上有感冒之候,臣等,不勝憂慮之至,未知卽今所患,加減如何?敢來問安。答曰,知道。證候已言于醫官矣。
沈梓,以都摠府言啓曰,都摠管趙珩,以樂工祭樂取才事,禮曹進去晝仕,請出標信。傳曰,知道。
持平李寅煥啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基一罪論斷之命,淸風府院君金佑明,請命推考,持平權斗紀,請命遞差,忠淸兵使金振翰,請命罷職不敍。措辭竝同上答曰,不允。
備忘記,傳于李奎齡曰,奉哀冊·贈玉帛領議政許積,熟馬一匹,誌文製述書寫官判中樞府事宋時烈,摠護使右議政金壽興,各鞍具馬一匹賜給,表石篆文書寫官褔昌君楨,代奠官褔善君枏,銘旌書寫官工曹判書李正英,紙牓書寫官兵曹參判金宇亨,沙誌石誌文書寫官前都事柳以升,提調戶曹判書閔維重,戶曹參判金徽,都廳奉常正李有相,掌樂正洪柱國,竝加資,郞廳弘文校理鄭維岳,多有奔走之勞,準職除授,梓宮上字書寫官兵曹參判金宇亨,舁梓宮官都摠經歷盧道昌·趙國均,各熟馬一匹,提調禮曹判書趙珩,兵曹判書金萬基,侍衛左承旨鄭鑰,右承旨沈梓,陪往大將知中樞府事李枝遠,各半熟馬一匹,賜給,郞廳閔黯·韓伯箕,司評兪枋,司僕主簿柳以泰,竝陞敍,已準職者,各半熟馬一匹,侍衛兵曹參判金宇亨,都摠管褔平君㮒,頓遞使左尹權堣,都廳輔德李東溟,郞廳禮曹佐郞朴千榮,典籍愼景尹,茂長縣監沈柟,司果安命老,告啓陵大祝掌令柳㝚,紙牓出納大祝校理尹趾善,副司果李夏鎭,侍衛史官李沆,奉敎尹致績,啓殯大祝副司直鄭重徽,紙牓監造官奉常直長權斗紀,奉事金元燮,大輿擔陪軍領率部將鄭時凝等,二十四員,啓舊陵役軍衛將張成弼,看役李敏哲,部將敎鍊官崔徽·柳滌·河漢淸,知彀官崔俊明·黃翊聖·金興鍊,繕工監役宋奎明,各兒馬一匹,監造官副司正趙昌漢,義盈直長睦昌遇,典牲奉事李九成,四山監役吳始謙,濟用直長許壕,參奉李光夏,司贍直長趙景望,副司果李世甲,誌石所監造官奉常僉正崔俊衡,沙誌石所監造官興海郡守柳時蕃,外別工作繕工監役李玄年,竝六品遷轉,已出六者,陞敍,郞廳司藝姜碩昌,兵曹正郞趙昌期,都摠經歷李俊明,五衛將司果尹敏聖·黃道平,挾靈輿將副司勇徐瑱·愼以賢,挾靈輿將官把摠禹弼漢,哨官金益重,大輿擔陪軍領率漢城府假郞廳禦營哨官林時亮等,二十員,挽章書寫官弼善朴純,應敎尹深,持平李寅煥,獻納魚震翼,校理任相元,修撰金萬重,校理申翼相,司書李濡,副修撰徐文尙·尹趾善,舊陵石物埋置時,領役部將內禁衛鄭琳·陳後平·林之挺·吳爾漢·方斗浣·李峋,大輿擔陪軍檢飭部將內禁衛李時顯等,二十人,大輿擔陪軍替運部將內禁衛成重吳等,八十人,各上弦弓一張,分典設司別檢金錫衍陞敍,銘旌差備內官宋尙殷·崔欽,各加一資,資窮,則兒馬一匹分差,監造官內別工作繕工監役李弘著,不粧弓一張,分長興庫奉事崔後寔,及其餘內外諸執事等,各加一資,資窮者,代加,侍陵官吳以恭,次知內官徐後行,竝加資,次知內官趙希孟,殯殿都薛里兼進止長番內官陸後立·全瀷,各半熟馬一匹,紙牓侍衛內官崔尙儒,兒馬一匹賜給,長生殿提調工曹判書李正英,禮曹參判李殷相,各半熟馬一匹,郞廳禮曹正郞金光瑨,郞廳繕工監役姜壽楠,各兒馬一匹,工曹正郞李重徽,上弦弓一張,工曹正郞李英甲,各加一資,資窮者,代加,梓宮官右議政金壽興,熟馬一匹賜給,提調工曹判書李正英,戶曹判書閔維重,玄宮封閉官執義李端錫,都廳司諫趙遠期,竝加資,提調前刑曹判書閔熙,刑曹判書權大運,京畿監司李弘淵,都廳李柙,郞廳副司果鄭東卨,副修撰柳尙運,副司果權順善,各半熟馬一匹,郞廳工曹正郞李基稷,禮曹正郞吳得天,漢城判官沈瑞肩,別工作繕工監役安廷熽,竝陞敍,監造官副司猛徐後遠,廣興奉事沈璛,副司猛閔毅重,司饔參奉尹謐,直長李時欽,禮賓參奉孟萬始,司導直長申應澄,竝六品遷轉,已出六品者,陞敍,都廳應敎李選,監膳提調檜原君倫,褔昌君楨,左參贊張善瀓,都差使員驪州牧使慶㝡,假家差使員陰竹縣監李命老,排設差使員安城郡守崔浣,郞廳繕工僉正任允錫,前兵曹正郞趙根,前刑曹佐郞吳始益,京郞廳朴元度,燔瓦所瓦署別提權誢,司宰直長李重龜,分長興直長金楚重,各兒馬一匹賜給,各所領役部將玄應信·趙世豪·洪汝俊·方厚碩,竝邊將除授,沈承伋·方必亨·權克衡·崔尙嶙·朱萬參·高有建,輸石所領役部將李·金萬燁·趙世弼,竝相當職除授,監造官前典設別撿張,司饔參奉申銓·辛輔璧,領役部趙後抃,各上弦弓一張,京郞廳前兵曹正郞趙根,各加一資,資窮者,代加,相地官金克晩·朴振門,令本衙門正職除授,今此兩都監賞格,一人雖兼數事,毋得疊授,一二日仕進者,竝勿論,員役·工匠·下人等,令該曹米布磨鍊,分等題給。
右議政金壽興箚子,元箚未下答曰,省箚具悉卿懇。今日國事之殆哉岌岌,果若卿言,而卿之以病引入,已久,雖欲枚卜,其可得乎?箚中他事,已諭於前,而至於疏批之說,予實駭悚也,只在於開陳予懷而已,豈有爲奸人藉口之資乎,頃日筵中,卿見疏本,又有酬酢之說,而卿言若此,則他何足道。噫,今日遷陵擧措,誠是人子哀痛罔極之事,苟有一分無震驚之道,所當十分商確,庶無未盡之事,當改封而不改封,惑風水而輕震驚之道,則予之措躬無所之懷,其可形言,然而一不開懷,有若實有是事者然,是豈人情也哉?無乃予於病裡,昏錯而然耶,卿試思之,是乃有若呵責之意乎?安心宜勿控辭,從速行公,以副予意。燼餘
上在慶德宮。停常參·經筵。
夜一更,流星出天中淡雲間,入北方天際,狀如甁,尾長三四尺許,色白。
下直,平昌郡守李象鼎。
尹深啓曰,以傳敎辭意,問于該曹,則遷陵時諸執事,旣以都監移文,差出啓下,故書啓命下之後,以啓下人員移送都監,書啓,而至於本陵參奉,啓陵之後,則與魂殿參奉,無異,而無自本曹啓下之事,故不得與他執事,一體書送云。臣取考庚午年遷陵時山陵都監儀軌,則有陵參奉朴吉應等,敍用之命,以此觀之,則當自山陵都監,書入,而今此書啓中,落漏,殊涉不察,當該堂上郞廳,推考,使之書啓,何如?傳曰,允。
傳于呂聖齊曰,今此遷陵時諸執事書啓中,有不當參而書入者,至於本陵參奉,當參而不爲書入者,何耶事,傳敎矣。當初書啓時,不能詳察,以致如此,卽爲分付該曹之意,敢啓。傳曰,知道。
呂聖齊啓曰,吏曹郞廳來言,臺諫有闕,政事何以爲之?敢稟。傳曰,明日爲之。
傳于尹深曰,歸厚署棺板一部,送于內需司事,言于該曹。
沈梓,以兵曹言啓曰,今日良人金振聲稱名人,自開陽門入來,差備門外擊錚,極爲非矣,令攸司囚禁治罪,同門守門將權得徵,常時不能禁斷雜人,以致闌入,亦爲非矣,推考,何如?傳曰,允。
又以兵曹言啓曰,下番精抄軍兵賞格試才,來二十七日,當行於訓鍊院,關內入直將官及軍兵等,除標信出送,而闕門,以炮手暫把之意,敢啓。傳曰,知道。
又以都摠府言啓曰,今日入直軍士,中日習射,請出標信。傳曰,知道。
持平李寅煥啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基一罪諭斷之命,忠淸兵使朴振翰請命罷職不敍。措辭竝同上答曰,不允。
前啓,持平權斗紀遞差事,淸風府院君金佑明推考事,停啓。
行吏曹判書李尙眞疏曰,伏以臣,伏見備局回啓,臣疏之辭,其意亦如向來聖批所敎,而不賜允兪,竟靳許遞,臣誠惶蹙,置身無地,臣之缺是上下之所已知,而終不計妨碍,强使苟冒,則此猶傷損於缺切於私,況今新患疊出,久愈危苦,宿症乘便,自至深㞃,從腰以下,全不運用,雖欲扶躄供仕,如前之爲,亦不可得也。臣方在外,添病屬耳,朝廷必不知實狀,以致連有敦迫之命矣,在臣分義,不敢一向退伏,强自駄舁,僅到城外,而以此病勢,萬無一可以趨事,不得不冒萬死復申哀籲。且承旨尹深疏中,所謂銓長虛位者,必指臣受任三朔,一未行公,而一日九牌之言,亦似以臣之累疏違命而比之,臣之罪戾,到此益極,惶怖悸恐,無所容措,仍念深之所以爲言,至於缺慨然時弊,憂其危亡,上冀感動天心,下欲警厲同列,餘缺答曰,省疏具悉卿懇。已悉予意於前後之批矣,更何多誥,但固辭太煩,卿其安心勿辭,從速察職。燼餘
禮曹,益平尉洪得箕,卒逝,停朝市三日,啓。朝報
上在慶德宮。停常參·經筵。
下直,海美縣監柳楨。
夜一更,有霧氣,流星出北斗星上,入乾方天際,狀如鉢,尾長三四尺許,色赤。自二更至五更,有霧氣。
藥房提調趙珩,左副承旨呂聖齊啓曰,伏不審聖體若何,夜間驚悼之中,達曙欠安,調攝之候,伏想有所添傷,慈殿氣候,此時亦何如?臣等,不勝憂慮之至,敢來問安。答曰,知道。悲慘之中,證情姑無加減矣,但慈候水刺厭進之餘,遭此驚慘之喪,悲疚哀傷,必多添傷之患,以此爲悶矣。
益平尉卒逝後,大王大妃殿·王大妃殿·中殿·世子宮,藥房問安。答曰,知道。
大殿·大王大妃殿·王大妃殿·中殿·世子宮·嬪宮,政院問安。答曰,知道。
大殿·大王大妃殿·王大妃殿·世子宮,二品以上單子問安。答曰,知道。
呂聖齊啓曰,今日爲政事,命下,而與停朝市相値,過後爲之事,分付該曹之意,敢啓。傳曰,知道。
沈梓啓曰,大司憲洪處亮,掌令安垕在外,執義未差,掌令柳㝚,疏批未下,持平李寅煥式暇,持平權斗紀,未肅拜,今日以監察茶時之意,敢啓。傳曰,知道。
傳于呂聖齊曰,禮曹,益平尉洪得箕卒逝單子,旣以依寅平尉例,擧行事判下,而本院,亦以急速擧行之意,分付該曹。燼餘
咸鏡監司書目,南兵使柳炳然,擧措愚妄,決不可仍置閫任,請令廟堂處置事。
京畿監司書目,交河縣監韓如斗,多有損傷體面之事,令朝廷處置事。朝報
上在慶德宮。停常參·經筵。
昧爽,流星出天中,入西方天際,狀如甁,尾長三四尺許,色白,光照地。自巳時至申時,日暈。
沈梓啓曰,大司憲洪處亮,掌令安垕在外,執義未差,掌令柳㝚,疏批未下,持平李寅煥式暇,持平權斗紀,未肅拜,今日以監察茶時之意,敢啓。傳曰,知道。
呂聖齊啓曰,以慶平君卒逝單子,傳曰,日子誤書,而何以捧入耶事,傳敎矣。二十八日之二字落書,事甚可駭,宗親府當該堂上郞廳,難免不察之失,請竝推考,臣亦未及覺察,矇然捧入,不勝惶恐,敢啓。傳曰,知道。
傳于沈梓曰,缺造墓擔持軍題給事,分付矣。依何等前例爲之乎,以褔寧君缺喪例,墓幕造給事,竝爲擧行。
傳于尹深曰,歸厚署棺板一部,送于內需司事,言于該曹。
傳于尹深曰,今此遷陵時,看山往來人員,書啓。
備忘記,傳于尹深曰,本陵參奉李泌,李箕敍,竝六品遷轉。
尹深啓曰,推緘積滯,未有甚於近日,其弊不些,人無不言,憲府之官,不得備員,則無可奈何,若其備員而値無故之日,則所當汲汲開坐,漸次勘畢,可也。自十月至今五十餘日,開坐僅二次云,取考本院日記,則二員聯名傳啓者,凡十五日,此皆無故可坐之日,而二次外,更不開坐,以致時推未勘,至於二百二十餘人之多,已極未便,況其中不得書入於今歲抄者,四十八員,而自去六月拘碍,今又不得書入者,亦有之,尤可寒心,憲府若稍以積滯爲慮,則寧有是理,糾察百司,旣已如此,則他尙何言,卽今憲府,無行公之員,歲抄日期,已迫,勘異無路,今又拘碍,不得書入,則四十餘人,無時可敍,揆以事體,委屬可慮,合有變通之道,令該曹急速稟處,何如?傳曰,允。
沈梓,以訓鍊都監言啓曰,別隊右部前司下番軍兵等賞格試才,從分數多寡缺木綿,面給後,別單書入之意,敢啓。傳曰,知道。
右議政金壽興箚曰,伏以臣,狗馬之疾,日漸沈痼,無望自力,癏曠是懼,連章陳懇,今已浹月,而日月之明,猶未下燭,其病狀,有若循例請急者然,臣之情勢,已極悶迫,而昨伏奉批諭之辭,臣誠惶悚殞越,無地措躬也。臣於是不敢更有瀆冒,而臣罪至此,尤無所逃矣。當此國勢危急之日,身帶重任,軍國諸務,一切廢閣,臣罪一也,歲事飢荒,賑貸拯救之策,不可少緩,而緣臣病伏,無一講究,臣罪二也,忝居保護之地,玉候違豫,一不進參於起居之禮,臣罪三也,疾病昏瞀,徒切愚忠,妄進空言,無補聖德,臣罪四也,臣負此罪戾,而以分義爲懼,不復呼籲,則是輔理之任,爲微臣養病之坊,聖上雖或寬貸,國事至重,公義至嚴,其何敢一日晏然乎?伏乞聖慈,曲賜矜諒,亟罷臣職,仍治臣罪,不勝幸甚。取進止。答曰,省疏具悉卿懇。卿之不可不速出之意,已悉無餘矣。安心勿爲控辭,從速行公,以副予望。仍傳曰,遣史官傳諭。燼餘
上在慶德宮。停常參·經筵。
藥房提調趙珩,左副承旨呂聖齊啓曰,伏未審夜來,聖體若何,調攝之候,視前一樣乎,伏未知慈候,亦復何如?臣等,憂慮未弛,敢來問安。答曰,知道。慈殿水刺厭進之候,近日尤甚,以此憂悶不已矣。
下直,錦山郡守尹以益。
沈梓啓曰,大司憲洪處亮,掌令柳㝚,疏批未下,執義未差,掌令安垕在外,持平李寅煥式暇,持平權斗紀,呈辭未肅拜,以監察茶時之意,敢啓。傳曰,知道。
大殿,藥房口傳啓曰,朝因入侍醫官,伏聞慈殿,以十日素膳磨鍊之意,下敎于廚司,臣等,不任憂慮之至,常時水刺,猶且厭進,自上造達,速復常膳,不勝幸甚。答曰,慈殿常時水刺,亦且厭進,素膳,決不可久進,以速復常膳之意,造達于慈殿及大王大妃殿矣。
王大妃殿,藥房口傳啓曰,朝因入侍醫官,伏聞以十日素膳磨鍊之意,下敎于廚司,臣等,不勝驚慮之至,常時水刺,亦且厭進,素膳決難久進,不可不速復常膳,臣等,待罪藥房,憂惶悶迫,敢此仰達矣。答曰,因大殿勸進,故已復常膳矣。
大王大妃殿,藥房口傳啓曰,意外連遭慘喪,不知所以爲喩,素膳,決難久進,且王大妃殿,常時水刺,猶且厭進,臣等,不勝悶迫之至,過成服後,卽復常膳,仍缺王大妃殿,不勝幸甚。答曰,復常膳之意,知道。
沈梓,以都摠府言啓曰,今日入直軍士,當爲中日習射,而停朝市相値,不得爲之之意,敢啓。傳曰,知道。
呂聖齊,以禮曹言啓曰,發遣郞廳,昌陵抽栍摘奸,則入直參奉及守護軍等,竝無頉云,敢啓。傳曰,知道。
呂聖齊,以吏曹言啓曰,以政院啓辭,命下矣。自前罷散人員,時推未畢者,例不得書入於歲抄中,而今番,則時推未畢,其數尤多,至有前夏歲抄時,拘碍者,今以前事,又不得書入,其在事體,誠有所不當然者,未勘之律,退後照斷,雖或至於罷職收牒,前日所坐,若係各樣罪名,則先爲書入,似或無妨,且被推之人,亦有臨政啓請,得與無故人,一體擬望之時,以此推之,則今此政院啓稟,亦是變通之道,而事異常規,臣曹,有不敢擅便,伏惟上裁。傳曰,此類,今番歲抄,一體書入,可也。
掌令柳㝚啓曰,臣有老母,年迫九十,疾病沈綿,朝夕難保,臣之情理,萬分悶迫,一月之內,煩籲至三,僭越之罪,固無所逃,而殿下不惟不加之罪,反下溫批,臣誠感激,第切惶悚矣。卽伏見政院啓辭,臣不勝瞿然之至,備二員聠名傳啓,至於十五日,而更不開坐云者,無乃未諳其間曲折而然耶,臣以母病憂遑,久曠職事,且緣同僚有故,不得齊坐,則實出事勢之適然,雖非怠慢之所致,旣被政院之斥,何敢晏然仍冒?請命遞斥臣職。答曰,勿辭。
持平李寅煥啓曰,臣伏見政院啓辭,以推緘未勘之事,咎責本府,不有餘力,其所下語,卽一彈文,臣之冒居本職,已踰數月,毋論有故與無故,旣使推緘,積滯未勘,則何敢曰全無所失,而至於政院之陳啓擊去者,此亦曾所未有之事也,其爲後弊,可勝言哉?緣臣不職,以致喉司之糾察,反爲臺閣之羞恥,臣何敢抗顔仍冒乎?請命遞斥臣職。答曰,不爲自反,乃怒人言,不亦怪乎?勿辭。
呂聖齊啓曰,掌令柳㝚,持平李寅煥,再啓煩瀆,退待物論矣,敢啓。傳曰,知道。
掌令柳㝚,元疏未下。缺答曰,省疏具悉。身居言地,有此進言,深嘉爾憂國愛君之誠矣,可不留心而惕念焉,爾其勿辭察職。燼餘
上在慶德宮。停常參·經筵。
辰時,日暈左珥。自巳時至未時,日暈。
呂聖齊啓曰,大司憲洪處亮在外,執義未差,掌令柳㝚,持平李寅煥,避嫌退待,掌令安垕呈辭,持平權斗紀呈辭受由,今日以監察茶時之意,敢啓。傳曰,知道。
鄭鑰啓曰,右承旨沈梓,同副承旨尹深,不爲仕進,陳疏入啓,廳中,只有臣鑰及左副承旨呂聖齊,出納之際,苟簡莫甚,右副承旨李奎齡,制限已過,卽爲牌招察任,何如?傳曰,允。
呂聖齊啓曰,京外死囚,例於十二月內,立春十餘日前,爲之,然後遠道罪人,行刑,方無不及之患矣。今年立春,乃十二月二十八日也,除拘忌日及國忌日及臘享大祭齋戒,擇其無故日,以十二月初六日初覆,十三日再覆,十六日三覆爲之之意,敢啓。傳曰,知道。
呂聖齊,以禮曹言啓曰,十月二十四日得接寧陵參奉所報,則舊陵守護軍,當初願從者,三十三名,而及其遷奉之後,渠輩,多在楊州等邑,數日之程,卽今裹糧應役,已是難堪,而日後卒然移去,生計爲難,皆懷逃去之心云,本曹,詳知其情願後,欲爲處置,各其所居官知委,使之上來,問其事由,則居楊州者,申海永等五名,居富平者,李戒言一名,居楊根者,咸命金一名,居利川者,金亂希等二名,則於驪州境內,皆有援聯生活之勢,將爲移居,其餘二十四名,則居在遠地,不但農前裹糧往來立番之難,卒然無立錐之地,決難移往住作農,以爲生活之計,以此納招,聞其情理,果如所招,不必勒令移去,故方欲變通之際,本州居民金太明等三十餘人,聯名呈狀內,得聞舊陵守護軍,願從者今不欲移來云,其代矣徒等願入云,缺本陵參奉各人等,招集陵下,壯弱親審,其中可合元軍,可合奉足者,年歲,父,住,名,各其名下懸錄,使之成冊上曹矣,其成冊,今始來到,卽令本州,竝其前充定三十七名,今充定二十四名,速爲成冊,報監司啓聞之意,分付,何如?傳曰,允。
呂聖齊啓曰,行判中樞府事宋時烈,病勢甚重云,係是大臣病患,敢啓。傳曰,判中樞府事宋時烈處,遣御醫金萬直,持藥物看病。
鄭鑰,以宣惠廳言啓曰,福昌君夫人喪,造墓擔持軍題給事,分付矣。依何等前例爲之乎,以福寧君喪例,墓幕造給等事,竝爲擧行事,傳敎矣。今此福昌君夫人喪事,擔持造墓等軍,參酌題給之命,出於特恩,本廳無郡夫人喪事已行之前例,故依下敎參酌磨鍊,擔持軍,每站六十名,造墓軍一百六十名,限缺數行自兵曹橫間啓下成殯廳,甕家,三物幕等,亦自禮曹移關缺之造作待令,自本廳題給其價米,而其中甕家,因傳敎令本道覓給,其所入雜物,至於墓幕,則其時無造給之敎,伏念郡夫人之喪,與福寧君喪事,不無事體之差別,而今者傳敎,事意如此,擔軍役軍名數之多少,成殯廳甕家三物幕等,竝皆給價與否,本廳有難擅便,而墓幕造給事,則係是福寧君喪所未行之例,何以爲之?敢稟。傳曰,福寧君喪所無之例外,竝考例,皆自本廳題給。
鄭鑰,以慶尙監司狀啓,昆陽居奴金男等十七名,海採事出海,敗船渰死事。傳曰,渰死人等,令本道恤典擧行。
李奎齡,以御營廳言啓曰,缺七行
李奎齡,以備邊司言啓曰,諸道落講校生,缺啓聞矣,其成冊,竝爲移送訓鍊都監,以爲別隊補充之地,何如?傳曰,允。
掌令安垕啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基一罪論斷之命,忠淸兵使朴振翰,罷職不敍。措辭竝同上竝引嫌而退,聯名傳啓,爲日旣多,則久不開坐,難免其失,請掌令柳㝚,持平李寅煥,竝遞差。臣伏見政院啓辭,本府之久不開坐,誠有所失,政院之陳啓其事,則未爲不可,而第念臺閣之臣,與庶官有異,至於費辭詆斥,不少顧藉,觀其措語,有同彈文,其在事體,豈容如是,此實有關後弊,請當該承旨,推考。答曰,不允。處置事,依啓。
右議政金壽興箚子。大槪,狗馬之疾,日漸沈痼,無望自力,乞罷臣職,仍治臣罪事。元疏缺答曰,省箚具悉卿懇。卿其安心勿辭,調理行公。仍傳曰,遣御醫權愉看病,遣史官傳諭。
右承旨沈梓,同副承旨尹深上疏。大槪,冒死陳情,乞遞職名,以安微分事。元疏缺答曰,省疏具悉。爾等有何所嫌?勿辭從速察職。燼餘
備邊司啓曰,別隊右部前司下番軍兵等,賞格試才,從分數多寡,本營所儲木綿,面給後,別單書入之意,敢啓。傳曰,知道。
又啓曰,諸道落講校生,連續啓聞矣。其成冊,竝爲移送訓鍊都監,以爲別隊補充之地,何如?傳曰,允。訓局謄錄郞廳白鴻擧校正。郞廳鄭彦郁書。
上在慶德宮。停常參·經筵。
下直,鐵原府使鄭德謙。
答右議政金壽興箚曰,省箚具悉卿懇。已諭矣。卿其安心勿辭,調理行公。仍傳曰,遣御醫權愉看病,遣史官傳諭。
除白衣後,大殿,政院·玉堂·二品以上·六曹問安。答曰,知道。
大王大妃殿·王大妃殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
京畿監司書目,安城郡守權順昌,母在喪事。
備邊司啓目粘連,咸鏡監司狀啓云云,南兵使柳炳然,處事顚妄之狀,節節可駭,而其巡歷時,濫用刑杖,一千餘名內,被打者,九百餘名,事極妄悖,兩人對打,尤極驚駭,南兵使柳炳然,姑爲先罷後推,何如?傳曰,允。
藥房啓曰,伏不審夜來,聖體若何,未知慈殿連日悲疚之中,患候加減何如?伏想近日色憂,有倍常時,調攝之候,必有添傷,臣等,無任悶慮,敢來問安。答曰,知道。慈候,已言于醫官矣。
持平權斗紀三度呈辭。入啓。遞差。
以慶尙監司昆陽居奴金男等十七名渰死事狀啓,傳曰,渰死人等,令本道恤典擧行。此條疊書
府啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基一罪論斷之命。措辭竝見前忠淸兵使朴振翰,赴任以來,抛棄軍政,惟以善事肥已爲事,駄載絡繹,人言藉藉,且其出巡之時,濫用刑杖,多殞人命,一道之人,莫不憤然,甚至行關道內,遍索鷹連,無論山野,勒定其數,不卽奉令,則威罰狼藉,身爲閫帥,侵虐列邑,營私作弊之事,不一而足,如此之人,決不可置諸閫帥之任,忠淸兵使朴振翰,請命罷職不敍。本府之久不開坐,誠有所失,政院之陳啓,其事則未爲不可,而第念臺閣之臣,與庶官有異,至於費辭詆責,不少顧藉,觀其措語,有同彈文,其在事體,豈容如是,此實有關後弊,請當該承旨,推考。答曰,不允。推考事,依啓。
正言朴相馨啓曰,臣本鄕人,京裡無家,多年仕宦,東西旅寓之狀,衆所共知也。去秋借入於所善下吏家,臣奉使出去後,始有禁令,雖卽捲出,臣名,在査啓中,方俟處分,何敢一刻晏然諫職?請命遞斥臣職。答曰,勿辭,退待物論。
左承旨鄭鑰左副承旨呂聖齊上疏。大槪,冒陳情勢,乞遞臣等之職事。入啓。
義禁府啓曰,以刑曹啓目,出身方斗浣,移本府處置事,允下矣。方斗浣,方待命於本府,卽爲拿囚之意,敢啓。傳曰,知道。禁府謄錄
上在慶德宮。停常參·經筵。
吏曹啓曰,前日因筵臣所啓,有宋以穎職牒還收之命,而以穎,當初所被之律,元非奪告身,乃罷職,故今番歲抄,仍爲書入於罷職秩之意,敢啓。傳曰,知道。
都承旨金宇亨上疏。大槪,冒陳危懇,冀蒙俯察,將臣新授加資及喉司之任,一倂收回,以重名器,以安微分事。
吏曹判書李尙眞上疏。大槪,乞遞同知成均事。
府啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基一罪論斷之命,忠淸兵使朴振翰,請命罷職不敍。措辭竝同前引嫌而退,名登査啓,勢難在職,請正言朴相馨,遞差。答曰,不允。遞差事,依啓。
工曹判書李正英上疏。大槪,新授恩資及前缺數字亟命還收,以安微分事。
答都承旨金宇亨疏曰,省疏具悉。今此賞典,旣循古例,則卿無可辭之義,卿其勿辭,從速察職。
答左承旨鄭錀,左副承旨呂聖齊疏曰,省疏具悉。爾其勿辭,從速察職。朝報
都摠府啓曰,今日入直軍士,中日習射,請出標信。傳曰,知道。都摠府謄錄
上在慶德宮。停常參·經筵。
答前司諫趙遠期疏曰,省覽疏辭。愛君之誠,懃懇不已,予用歎尙,可不書紳而佩服焉?
答司書趙宗著疏曰,省疏具悉。職在春坊,敷陳敎誨之方,懃懇之意,予用嘉之。
答同知金以鏡疏曰,省疏具悉。憂國愛君之忱,溢於辭表,予用興歎嘉尙,可不留心而省察焉?卿其勿辭察職。
答戶曹判書閔維重,工曹判書李正英疏曰,省疏具悉。今此賞典,旣循古規,則卿無可辭之義,卿其勿辭,從速察職。
以司書趙宗著上疏,傳曰,輪回替番,而閭閻不淨,入直,過四五日後入侍事,分付。
吏曹判書李尙眞上疏。啓下該曹。
大司成申晸三度呈辭。遞差。
右議政金壽興上疏。大槪,賤疾彌苦,無望自力,啓覆之日,不遠,亦無出氣之勢,乞罷臣職,以重國事事。
下直,靑松府使具崟。
吏曹啓目,權知成均館學諭李綸·李華鎭·柳壽芳·沈檀·姜山斗·尹邦憲·韓厚明·崔援·裵正徽·李世益·曺夏卿·金尙夏·李挺晩·金涑·尹命哲·南鵬翼·李晩林·崔紀·金玉鉉·黃戴仁·鄭有徵等,口傳施行,何如?啓依允。又啓目。權知校書館副正字金壽能·朴文精·洪禹績·洪贊元·陳溟翰·金是鉉·鄭維卨·禹鼎九·柳星年·曺進善·韓識等,口傳施行,何如?啓依允。
藥房啓曰,伏不審,聖體調攝若何?昨因入侍醫官,伏聞自上有左邊腰部,脊骨傍,濕痰凝滯,坐臥不便之候,今日欲爲受灸之敎,今此受灸,出不得已,而當此嚴沍之日,恐有觸寒之患,臣等,不任悶慮,與諸醫入診,鍼灸議定,宜當,竝此仰稟。答曰,知道。受灸,更觀症候爲之。
政院啓曰,正言柳命賢,除授數月,尙未署經,監察代行茶時,亦甚未安,憲府未肅拜,及呈辭人員,竝牌招察任,何如?傳曰,允。
吏曹啓曰,臺諫有闕,政事,取稟。
備邊司啓曰,都民旣經大役,又値凶年,不可無軫恤之道,前頭藏氷之役,例有戶米收捧之事,其數不過四五百石,曾前或當凶年,則自賑恤廳料理擧行矣。今亦特減戶米,令賑恤廳依前例題給米布,以爲一分施惠之地,何如?傳曰,允。
戶曹判書閔維重上疏。大槪,臣曾於宋以穎事,有奏達錯誤之失,乞遞臣職,仍治臣罪事。
答右議政金壽興箚曰,省箚具悉卿懇。疾病之來,人所難免,卿其安心勿辭焉。
執義鄭重徽啓曰,臣本無似,濫蒙洪造,前後忝竊,無非踰越,而今此新除,尤難晏然承當,縮伏私室,冞切惶愧,不意玆者,嚴召遽下,不得不冒昧祗謝,而第臣於本府李䎘還收之論,不敢隨參之嫌,與前無異,且推緘在身,尙未勘律,以彼以此,決不可一刻冒居於臺席,請命遞斥臣職。答曰,勿辭,退待物論。
答戶曹判書閔維重疏曰,省疏具悉。偶然錯誤,何用深咎?卿其勿辭,從速察職。
福昌君楨上疏。大槪,冒萬死敢陳私懇,亟收加資新命,以重國體,以安微分事。
福善君柟上疏。大槪,新授恩資之命,懇乞還收,以愼賞典,以安微分事。
持平閔黯啓曰,臣持身無狀,坐困浮言,年甫弱冠,已罹世網,逮至登朝,累遭顚躓,有識之人,雖明其不然,悠悠之謗,終莫能止息,祗用自訟,何敢尤人?郞署隨行,亦踰涯分,厠跡淸班,夢寐不到,自叨新除,惶霣靡措,縮伏度日,恭竢物議,不意今者,召牌下臨,逋慢是懼,抗顔出肅,冒沒之誚,自前難逭。且李䎘削黜之命,本府,方請還收,而臣兄臣熙,頃被彈劾於李䎘,酷加醜詆,無所不至,䎘之獲譴,未必由於臣兄之事,而臣於李䎘之論,誠有所不敢同參者,臣又以都監郞廳時事,方帶推緘,未克勘去,以此以彼,決不可仍冒臺席,請命遞斥臣職。答曰,勿辭,退待物論。
持平李溟翼啓曰,無狀小臣,過蒙兩朝洪造,出入侍從,幾二十年矣。中間顚躓,自分明時之棄捐,更忝榮塗,實是夢寐之不到,今玆新命,遽下於萬萬意望之外,惶恐感激,不知所措。且臣,以前任公山判官時,可興米分給事,方在推勘之中,卽當奔走自列,而自四五日前,重得傷寒,因患咽喉閉塞之症,昏不省事,幾至死境,欲起還赴,惟增震惕,召牌之下,不敢退伏,扶曳來避,臣之所失,至此尤大,請命遞斥臣職。答曰,勿辭,退待物論。
戶曹參判金徽上疏。大槪,還收新授加資之命,以安微分,仍略陳所懷事。
府啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命,忠淸兵使朴振翰,請命罷職不敍。前啓答曰,不允。
傳曰,右議政,一二日內,勢難出仕,備局堂上,往右相處,緊急公事相議,趁明朝入來稟定事,分付。朝報
義禁府啓曰,以咸鏡監司狀啓,刑曹粘目坡知僉使具元弼,造山萬戶李元吉等,移本府處置事,允下矣。李元吉,具元弼等,時在各其任所,依例府書吏羅將,發遣拿來,何如?傳曰,允。禁府謄錄
上在慶德宮。停常參·經筵。
夜一更二更,艮方東方,有氣如火光。
答福昌君楨,福善君柟疏曰,省疏具悉卿懇。旣循古規,卿無可辭之義,卿其安心勿辭焉。
答修撰李濡疏曰,省疏具悉。爾其勿辭,救護母病,從速上來察職。
答奉敎尹致績疏曰,省疏具悉。爾其勿辭察職。
下直,忠淸監司孟胄瑞。
修撰徐文尙三度呈辭。入啓。遞差。
吏曹啓目,粘連吏曹判書李尙眞上疏云云,觀此上疏,則以兼帶同知成均之任,有品秩難便之嫌,乞遞,在前如此之時,或遞或不遞,知館事,爲二品,同知館事,爲一品,坐次誠爲難便,上裁,何如?啓依回啓施行。
假注書兪夏謙病,代以裵正徽爲假注書。
答工曹參議李尙逸疏曰,省疏具悉。疏末事,方欲議處,爾其勿辭,從速上來察職。仍傳曰,下備邊司。
政院啓曰,去十一月初八日,內摘奸時,西學儒生李再昌,東學儒生申墪等,皆不守齋懸頉,而相考本院謄錄,則館學儒生等,雖或闕直於內摘奸,而無捧傳旨推考之事,今亦依前例推考傳旨,不得捧之之意,敢啓。傳曰,知道。此輩懲後之事,令本館稟處。
政院啓曰,戶曹判書閔維重,判尹柳赫然,兵曹判書金萬基,因傳敎來待賓廳矣。傳曰,引見。
傳曰,忠淸監司孟胄瑞,引見。
政院啓曰,引見事,命下矣,憲府玉堂,方爲來待矣。傳曰,竝入侍。
引見時,明日開政四宰差出事,及初覆十三日,三覆十六日,再覆則十四十五日間,不計拘忌爲之事,及山陵都監都廳以下,有頉代,追啓下到陵所,終始看役人員,更爲書啓事,遷陵時,遷陵都監所屬京□下去人員中,終始看役人員,更爲書啓事,榻前定奪。
獻納趙師錫避嫌。大槪,同事廷臣,旣被推緘,臣以奉使之人,理難獨免,請命罷斥事。入啓。答曰,勿辭,退待物論。
判尹柳赫然,本職遞差事,榻前定奪。朝報
引見時,兵曹判書金萬重所啓,得見京畿監司所報,則本道所納虎豹皮,例於冬三朔設機捕捉,翌年正月上納,而辛·壬兩年,則入於裁減之中,今年條,何以爲之?稟報矣。上曰,若是設機捕捉,則不宜裁減,而此亦給價貿納者也,癸丑條所納,依壬子條,仍減,可也。戶曹判書閔維重所啓,觀象監測候之官,窮冬沍寒,達夜待令,不敢暫離,情甚可矜,而月前無題給柴炭之規,臣待罪本監,提調,備知其狀,故方自戶曹覓給柴炭,此後仍以爲例事,定式何如?上曰,依爲之。又所啓,觀象監甚爲凉薄,故天文學生徒願屬者,絶少,自今以後,每朔取才優等之人,自戶曹定式賞布題給,以爲懲勸之地,何如?上曰,依爲之。忠淸監司孟胄瑞所啓,湖西大同,決難支保,不爲加捧,則勢將還罷,而卽今民情,皆以爲與其還罷,寧爲加捧,道內之人,同然一辭,臣意以爲,本廳蕩敗之狀,湖民旣已知之,自廟堂,將本廳所貸各廳錢穀,一倂蕩滌,以示朝家輸運之意,仍爲加捧,俾得永久遵行,則湖西,亦知朝家此擧,出於不得已,而必無加賦之怨矣。上曰,令廟堂後日登對時,稟處。
掌令安垕啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。措辭竝同前答曰,不允。又所啓,忠淸兵使朴振翰,請命罷職不敍。措辭見上答曰,此非難明之事,令本道査覈稟處。又所啓,竝引嫌而退,參啓有嫌,勢難在職,推緘未勘,在例當遞,請執義鄭重徽,持平閔黯,李溟瀷,遞差。答曰,依啓。
引見時,兵曹判書金萬基所啓,宣惠廳各樣貢物,辛壬兩年權減之類,今年正月就權減元數內,一半復舊,自八月至今朔,又爲還減矣,目今本廳形勢,不可不務爲節省,大臣之意,亦如此,故敢此稟達矣。上曰,事當量入爲出,依今秋權減之例,限明秋仍減,可也。戶曹判書閔維重曰,戶曹亦一體仍減乎。金萬重曰,賑恤廳,似當亦一體爲之矣。上曰,倂一體仍減,可也。朝報
引見時,訓鍊大將柳赫然所啓,大中旬事體,與操鍊無異,而中旬之時,書吏,自差備上達,雖是流來舊規,而事未妥當,今後單子啓下,何如?上曰,依爲之。又所啓,中旬,必未明開坐,日暮方罷,單子若未及啓下,則有未及周旋,單子入啓之後,則雖未啓下,仍爲試才,何如?上曰,依爲之。又所啓,此事出於擧行條件,何如?上曰,大將親承傳敎,不必擧行條件矣。又所啓,軍色郞廳啓下之後,或臺諫移差,郞廳,則仍爲勿遞,臺諫遞職後,郞廳察任事,曾已定奪蒙允,而移差弘文館,則不爲擧論,故軍色郞廳鄭維岳,以察任爲未安云,亦爲一體察任,何如?上曰,御營廳,則弘文館官員,兼行郞廳之任,此亦一體兼行,可也。又所啓,出於擧行條件乎?上曰,大將親承傳敎,不必出擧行條件矣。訓局謄錄
入侍時,戶曹判書閔維重所啓,今番出來淸曆,與鄕曆考準,則多有差違處,自前每每如此,此必推算之法,或有不同之致,不可不一番釐正,至於七政曆,大段相左,近來卜家,皆求貿北京,而用之,此亦不可不往受其法,前頭使行時,觀象監官員,入送北京,詳探時憲曆,差違曲折,而七政曆法,亦爲覓來,以爲行用之地,何如?上曰,依爲之。觀象監謄錄
上在慶德宮。停常參·經筵。
自巳時至申時,日暈。
下直,忠淸水虞候南澳。
藥房啓曰,伏不審夜來,聖體若何,昨日引接臣僚,移時酬酢,調攝之候,不瑕有添傷乎?臣等,區區憂慮,敢來問安。答曰,知道。別無加減矣。
慶尙監司書目,安東都會臘肉進上中,世子宮所封生鹿,全然闕封,熊川縣監金後彭,罷黜事。
政院啓曰,卽見刑曹弑主罪人生金,移義禁府啓目,則罪人生金,同儻注叱卜,保授於天安主人,仍爲逃走云。注叱卜弑主之迹,雖未現露於生金未承服之前,所當囚禁,以待結末,而泛然保授於京主人,致令綱常罪人,逃躱之狀,殊甚可駭,請刑曹當該堂上郞廳,推考。傳曰,允。朝報
上在慶德宮。停常參·經筵。
謝恩,左參贊趙珩,知經筵金萬基,執義李柙,刑曹參議趙䃏,輔德鄭重徽,濬源殿參奉尹大亨。
領敦寧金佑明上疏。大槪,亟賜鐫臣職名,以快公議事。
吏曹啓目,粘連京畿都事狀啓云云,交河縣監韓如斗所執,雖未知果有所失,而任事之臣,旣爲請罪,則不可仍存,狀啓中極言圖罷之計,而此又適在於監司罷黜,特敎勿罷之後,則似不無所犯之迹,亦難免例施之罰。韓如斗,罷黜,準期不敍,何如?啓。旣有特敎之後,思不圖遞,則極可痛駭,不可泛然論罪,令本道監司,各別嚴加詳査啓聞後,處之。
京畿監司書目,交河縣監韓如斗査覈事。
執義李柙啓曰,本府,以前副修撰金萬重事,方爲論啓,而臣與萬重,有婚家之嫌,在法當避,不可同參連啓,且臣有三度推緘,尙未勘畢,以此以彼,俱難冒居臺席,請命遞斥臣職。答曰,勿辭,退待物論。朝報
初昏,流星出天中淡雲間,入乾方天際,狀如拳,尾長三四尺許,色赤。夜四更,黑雲一道如氣,起自西方,直指東方,長竟天廣尺許,良久乃滅。
備邊司啓曰,平安道江邊六邑及慶尙道月課停減事,旣已覆啓於該道狀啓,而今年諸道月課米,則依榻前定奪,無論災實,竝爲停減,軍器,則全羅·原襄道尤甚邑,減半,黃海道尤甚邑,減半,之次邑,減三分之一,宜當,以此分付,而忠淸·咸鏡兩道,則姑待災實啓聞後,稟處何如?傳曰,允。備局謄錄
訓鍊都監啓曰,訓鍊別隊右部屬,全羅道光州軍七十一名,和順軍二十一名綾州軍二十八名,南平軍三十二名,靈巖軍一百四名,羅州軍一百二十四名,長城軍三十名,高敞軍二十六名,興德軍二十五名,茂長軍五十四名,靈光軍六十九名,合以一司軍兵,來甲寅正月二十五日,京中逢點之意,全羅監兵使及當該營將處,行移,何如?傳曰,允。訓局謄錄
上在慶德宮。停常參·經筵。
下直,端川郡守李三錫,淸州營將李暹。
午時未時,日暈。申時,日暈右珥。
藥房提調趙珩,副提調金宇亨啓曰,伏未審夜來,聖體若何,未知調攝之候,與前無異,而腰部濕痰流注之症,亦復何如?臣等,憂慮未弛,敢來問安。答曰,知道。症候,當言于醫官矣。缺四行
以刑曹,朴成俊·李嗣林等刑推公事,傳于李奎齡曰,生苧價用奸筆跡,何不考準乎?問啓。
以掌隷院,平安道相訟奴婢査啓粘目,傳于李奎齡曰,此公事,宜有粘目,而前後公事,何不粘連以入耶?問啓。
以備邊司,平安道兵營軍木換給事啓目,傳于李奎齡曰,平安兵營軍木五同換給該曹事,旣已定奪,而此會計中同數,何不擧論耶?問啓。
掌令安垕啓曰,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基一罪論斷之命。措辭竝同上忠淸兵使朴振翰,罷職之請,論列屢矣,而未蒙允兪,聖意所在,臣切未曉也。振翰,性本濫滑,到處貪饕,曾爲瑞興府使,遞歸之時,多出夫馬四十餘匹,減半捧價,以自封殖,家在密陽,而到京留止,計其至家程途,勒捧刷馬之價,至令飢餒之民,賣馬備納,西路大小之人,無不唾罵,及授本職,抛棄軍政。餘上同忠淸兵使朴振翰,請命罷職不敍。竝引嫌而退,責有所歸,不必引嫌,推緘未勘,勢難仍在,請獻納趙師錫出仕,執義李柙遞差。新除授正言韓泰東,時在忠淸道公州地,請斯速乘馹上來事下諭。答曰,不允。凡査啓命下之後,謂之非風聞之比,而使不得査啓,則其流之弊,將何如耶?予實未曉也。處置下諭事,依啓。
李奎齡啓曰,臺諫出仕事,命下矣。今已夜深,待開門命招之意,敢啓。傳曰,知道。
李奎齡啓曰,行大司憲洪處亮在外,疏批未下,執義李柙,避嫌退待,掌令安垕呈辭,掌令洪萬鍾,持平金璁·柳命賢,未肅拜,今日以監察茶時之意,敢啓。傳曰,知道。燼餘
義禁府啓曰,以刑曹啓目,弑主罪人生金,移本府處置事,允下矣。生金,卽爲拿囚,而係是綱常罪人,依法例三省推鞫,何如?傳曰,允。禁府謄錄
上在慶德宮。停常參·經筵。
仁烈王后忌辰齋戒。
午時,日暈右珥。未時,日暈兩珥,暈上有冠,冠上有背,暈下有履,左右有戟,色皆內赤外靑,白氣如虹,出自兩珥,逶迤指北,丈各十餘丈,廣各尺許,良久乃滅。申時,日暈兩珥。
李奎齡啓曰,行大司憲洪處亮在外,疏批未下,執義未差,掌令安垕呈辭,掌令洪萬鍾,未肅拜呈辭,持平金璁·柳命賢,未肅拜,今日以監察茶時之意,敢啓。傳曰,知道。缺數行
掌令安垕啓曰,忠淸兵使朴振翰罷職事,旣有査啓之命,臣非不知,姑停連啓,以待本道之査報,而第振翰,虐民肥己之狀,聞之已詳,知之已悉,似非査處之事,故乃敢不避煩複,復有所論矣。昨伏承聖批,至下未安之敎,臣於此,不勝悚恧之至,論一武夫貪饕之弊,而未蒙允兪,致勤聖敎,此無非如臣無狀,忝居臺閣,言不足取信之致,何敢抗顔於論事之席乎。昨緣夜深,未卽自列,身病適劇,呈單見阻,惶殞憫蹙之中,以三省推鞫言送事,召牌遽降,不敢縮伏,力死趨詣,而旣有難冒之嫌,決不可一刻晏然,請命遞斥臣職。答曰,勿辭。
沈梓啓曰,掌令安垕,再啓煩瀆,退待物論矣。傳曰,知道。
呂聖齊啓曰,吏曹郞廳來言,臺諫有闕,政事,何以爲之?取稟。傳曰,過國忌後爲之。
右議政金壽興箚子。伏以臣,竭暴衷悃,未蒙恩許,在臣分義,惟當縮伏竢命,而賤疾尙爾沈頓,痛勢一倍難安,一日癏曠,罪戾轉加,不得不更冒嚴誅,仰龥於天地父母之前,伏乞聖慈,少垂察焉。臣以庸陋,濫蒙聖上特達之知,驟躋三事,委以輔理之責,僬僥負山,自知顚覆之必至,而感激恩遇,惟以竭其心力,爲一分報效之地矣,不幸病根深痼,無以自振,進退路窮,日夜惶蹙,顧念國事,豈是臣子言病之時,而仍竊思惟,今日朝著之不靖,日甚一日,景色眩怳,流言日起,乘間抵隙,無所不有,以臣力量,其可調娛鎭服,得臻和平之福乎?此臣之不敢冒出者,一也。聖上所倚任者,三公,而臣之缺今過半年,徒以奔走爲恭,爝火之微,缺內省自愧,公議謂何,缺大小事務,觸處憒憒,百爾思度,實難堪當,此臣之不堪冒出者,二也。大臣之任,不專在於簿書期會,輔導君德,惟恐缺修,以爲出治之本,而必得嚴憚自重之人,然後方可見信於君父,如臣駑劣,萬萬不稱,久叨匪據,只妨賢路,此臣之不敢冒出者,三也。設使臣身,無疾病,其不敢冒出之勢,如此,則猶不當唐突,況重之以危苦之痼疾乎?臣於是,畢露肝肺,冀幸聖上之鑑諒,臣罪萬死,伏乞聖明,曲軫微衷,亟遞臣職,以安微分,不勝幸甚,取進止。答曰,省箚具悉卿懇。卿之固辭,予實未曉也,安心勿辭,從速行公。
大司憲洪處亮疏曰,伏以臣於本月十二日,在楊州村舍,祗受京畿監司李弘淵,傳諭聖批,有以好勝之言,付之一笑,何如?深嫌乃爾,勿辭從速入來察職,爲敎,辭旨丁寧,誨諭勤懇,無異於慈父之敎子,臣奉讀以還,兢惶感激,不知死所,臣自遭臺評,蹤跡狼狽,情勢臲卼,前後瀝血之疏,今已十餘上矣,言實涉於支離,罪亦深於違慢,臣雖冥頑,豈不知分義之至嚴,瀆擾之可懼哉?顧念人臣事君之道,不專在於趨走服勞,而一身名義,亦不可不顧,如或貪戀榮寵,喪失廉隅,從他笑罵,惟以持祿保位,爲心,則特一患失之鄙夫,將焉用哉?卽今聖明在上,飭勵臣工,其在明揚之道,豈可以名器之重,假之於已試見敗之人,以亂官方,重傷治體也哉?此則只以事理言之,而至於狗馬之疾,日甚一日,種種危惡之症,不可每每仰溷,而衰年血泣之後,眞元日削,外感乘虛,達夜煩惱,未得交睫,以至飮食厭苦,亦不識味,頭疼目眩,有時昏赴,不省人事,其他咳嗽風痺等症,難以毛擧,以此情勢與病勢寧復有爲人之望乎?臣年迫七十,病敗已甚,就木日迫,缺沈綿枕席,直是朝暮之人耳。缺數行一畝之田,數間之屋,是臣依歸之所,伏願天地父母,曲垂天地生成之仁,特允由中懇迫之情,遞臣本職及兼帶諸任,俾得歸死於松楸之下,則帷蓋之恩,糜粉難酬,臣無任云云。答曰,省疏具悉。卿辭,何乃太過乎?已諭矣。卿其安心勿辭,從速察職。燼餘
政院啓曰,弑主罪人生金,三省推鞫事,命下矣。委官,何大臣進去乎?敢稟。傳曰,右相進去。
又啓曰,禁府郞廳來言,今日國忌齋戒,明日國忌,初十日十一日,大祭齋戒,三省推鞫,不得爲之云,敢啓。傳曰,知道。禁府謄錄
備邊司啓曰,以本司慶尙監司李觀徵狀啓粘目,傳曰,鹽稅木及火田作木中,許給其一事,定奪,而此回啓中,鹽稅,則何不擧論耶,問啓事傳敎矣,其所結中許副之類,則擧論,而鹽稅木中,不爲擧論者,乃是勿施之意矣。聖敎如此,添入措語,付標以入之意,敢啓。傳曰,知道。
又啓曰,以本司,平安道兵營軍木換給事粘目,傳曰,平安兵營軍木百餘同,換給該曹事,旣已定奪,而此回啓中,何不擧論耶,問啓事,傳敎矣。本道取用之數,一百六十餘同,而勢難一時準數還給於該曹,故初欲以百餘同換給矣。該曹布物,最爲竭乏云,六十同之見失,亦甚切迫,姑不定同數,以爲觀勢充給之地,而不爲明白措辭,致勤聖敎,不勝惶恐,敢啓。傳曰,□□備局謄錄
都摠府啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
仁烈王后忌辰。
昧爽,流星出北斗星下,入北方天際,狀如拳,尾長三四尺許,色赤。
沈梓啓曰,行大司憲洪處亮在外,執義未差,掌令安垕,避嫌退待,掌令洪萬鍾,未肅拜服制,持平金璁·柳命賢,未肅拜上疏,今日以監察茶時之意,敢啓。傳曰,知道。
藥房提調趙珩,副提調金宇亨啓曰,伏未審夜來,日氣料峭,聖體若何,未知調攝之候,一樣平安否乎?昨日入侍醫官所傳,伏聞自上背部濕痰凝滯之外,又有腹部流注作苦之症,臣等,不任仰慮之至,敢來問安。答曰,知道。症候已言于醫官矣。
呂聖齊,以弘文館言啓曰,本館下番四員內一員未差,修撰李濡,受由在外,副修撰李寅煥,未肅拜,副修撰崔後尙,獨爲入直矣。今日以病陳疏出去,他無推移之員,副修撰李寅煥,卽爲牌招入直,何如?傳曰,允。
沈梓啓曰,同副承旨尹深,同姓六寸兄灦,身死,服制已行四日,出仕,何如?傳曰,允。燼餘
上在慶德宮。停常參·經筵。
夜五更,流星出氐星上,入北斗星下,狀如拳,尾長二三尺許,色赤。
李奎齡啓曰,大司憲洪處亮在外,執義未差,掌令安垕,避嫌退待,掌令洪萬鍾,未肅拜服制,持平金璁·柳命賢,未肅拜上疏,今日以監察茶時之意,敢啓。傳曰,知道。
校理鄭維岳箚曰,掌令安垕,引嫌而退,自前臺啓,雖有査命,或停或連,本無定規,而今玆聖批,亦出曉諭,則不可以此輕遞臺官,請掌令安垕出仕。取進止。答曰,依啓。
李奎齡啓曰,掌令安垕,牌招不進矣。傳曰,知道。
李奎齡,以兵曹言啓曰,今十二月初八日,幼學李行述稱名人自開陽門入來,差備門外擊錚,極爲駭愕,令攸司囚禁治罪。同門守門將金得輝,常時不能禁雜人,以致闌入,亦爲非矣。推考,何如?傳曰,允。
呂聖齊,以司饔院官員,以提調意啓曰,再昨啓下沙器中,唐甫兒,在於空闕庫中者,不爲不多,而色吏不言於堂上,誤以他器,代入之意,直告承傳色,以致生事。色吏,今已自本院重治,而當該入直郞廳,亦難免不察之失,從重推考,何如?傳曰,允。
李奎齡啓曰,大司諫李嵇,司諫李東溟,疏批未下,獻納趙師錫,有兒子拘忌之疾,正言任相元,牌招不進,正言韓泰東在外,今此三省推鞫事,不得言送,已極未安,而若無變通之道,則前頭推鞫時,無進參之員,何以爲之?敢稟。傳曰,大司諫李嵇,司諫李東溟,牌招言送。
呂聖齊,以禮曹言啓曰,藏氷主梗官工曹佐郞韓伯箕,今日政,移拜他職,其代,以正郞金寅亮,原單子中改付標以入之意,敢啓。
李奎齡,以備邊司言啓曰,以戶曹黃海道缺半行傳曰,備邊·宣惠廳缺半行曾於庚戌年十一月黃海道監司,以道內各錄復缺五六字之數,開錄啓聞,而自本司覆啓施行。故今因傳敎,欲爲取考,當初粘目,則終不得現出,多般査問,得見文書置簿,則辛亥年四月,藝文館使令,黃海道狀啓七度,以史官修史時考見事,持去,尙今不爲還送云。事極可駭,推問本館下吏,則其使令,旣已物故,無路現出,史官修史時,各司文書,雖或取見,修正之後,所當卽爲還送,而付諸一使令之手,終致見失,殊甚無據,當該史官,從重推考,其狀啓,則自本司移文本道,使之謄書付撥上送,以爲考啓之地,何如?傳曰,允。
有政。
判書李尙眞進,參判姜栢年,以翰林取才,議政府進,參議金益炅病,都承旨金宇亨進。
以李堥爲執義,申翼相爲副校理,柳尙運爲修撰,南天漢爲禮賓正,韓伯箕爲軍資判官,崔橚爲監察,韓翊周爲禮曹佐郞,權斗紀爲兵曹佐郞,柳以升爲禮賓別提,李溟翼爲兵曹正郞,閔黯爲兵曹正郞,尹搢爲司藝,柳沆爲工曹佐郞,閔毅重爲尙衣別提,徐後遠爲西部主簿,孫湍爲延曙察訪,趙昌期爲直講,李光迪爲奉常正,權尙任爲校書博士,李汝柱爲奉常參奉,申琓爲兼春秋,尹·姜錫圭爲典籍,四館,秋別遷。
兵批,判書金萬基,精抄廳褒貶進,參判李元禎病,參議吳斗寅齋宿,參知趙遠期進,右承旨沈梓進。
以閔宗道·柳赫然爲副護軍,閔黯爲副司直,李溟翼爲副司果。
府院君金佑明疏曰,伏以臣顚沛至此,無所置身,逃遁窮峽,陳情請罪,嚴譴不加,溫批反下,恩數冞隆,狼狽益深,冒死瀝血,方欲再攄危悃,而遭値憲府論臣,默默龜縮,已浹一旬矣。非關有無之臣,旣不見是於時,致有難容之勢,則欲退之計,又復如是未就者,何故也?臺啓所謂禁吏,卽臣所帶舊卒,臣未省家奴犯禁之爲嫌,聞其除下,還使隨行,詣闕之時,乃以退偃之罪,囚禁者,果臣之過也。至於笞杖狼藉,不自支結項者,乃是所誣餙,以告訴於臺諫者,其避辭,乃以雪憤爲言,而自不覺其用叛卒,反噬其官之計,爲叛卒雪憤之爲可恥,則臣未知其有可觀之風采也。噫,臣實無狀,重觸時忌,遭罵多門,人之爲言,可謂痛勘罔極,而未曾有一言半辭,與人爲爭訟之態,則逢此落井之石,雖甚不幸究其猜怒之由,無非臣自已求之者,豈敢尤於人而不自省乎?從此爲聖明之棄物,庶幾追愆寡過,以終餘日,則莫非我聖慈天地父母之賜也。伏乞聖明,亟賜鐫削臣名,以快公議,以遂微臣退死溝壑之至願,不勝幸甚,臣無任云云。答曰,省疏具悉卿懇。已甚之論,不必爲嫌,卿之不可久在鄕曲之意,亦已悉於前矣,安心更勿爲辭,從速上來,以副予望。
司諫李東溟疏曰,伏以臣庸陋蔑劣,偏蒙洪造,前後歷敭,絲毫無補,臣常愧懼,薇垣亞貳之命,又及於已試無用之臣,在身分義,惟當奔走供仕,而素多疾病,又經草土,旅食京邸,添得寒疾,漸成黃疸,尋常請急,見阻喉司,狼貝悶蹙,到此益急,伏乞天地父母,特垂憐遞免臣職,且念臣久在鄕曲,飫見民事之日艱,思欲一陳愚見矣。伏願聖明,試垂察焉。噫,今日民國之事,可謂危且急矣。國運不幸,飢侵連歲,至於辛壬之凶,今古未有,其比擧一國三百六十州,無一處彼勝於此,而上自都城,下至列邑,無一民不入於飢籍中,終至於屍遍原野,人相殺食,父子夫婦之親,視若路人。嗚呼,此何等世耶?求諸簡策,參以聞見,飢饉之慘,每在兵燹之後,干戈搶攘,未遑耕作,殺伐怨毒,愁冤菀結,氣數致然,固其宜也,豈有如辛亥之肆然爲大侵,其禍有甚於兵燹後飢饉者乎?人心之潰散,綱紀之委靡,職由於此,而壬子亦不能爲稍稔,今年與辛亥,爲無異,則哀此民庶,將何以爲生,國何以爲國,匪民罔依,則臣未知國事,將何所底止耶?衰微不振之患,土崩瓦解之勢,迫在朝夕,此正君臣上下懍懍危懼,惕心改圖,懷來保集,猶恐不及,而措爲施設,終不免爲文具之歸,澤不能下施,民不蒙實惠,聚首愁冤,厥口咀呪,豈料仁聖,如殿下,而民不得其所,至此之甚乎?請以臣之所親見,而爲今民怨之最切者,言之,頃者,聖明軫明諸色軍兵闕額之充,最爲弊瘼,特下限三年勿定之敎,此誠救民之至恩也。民莫不欣然相賀曰,吾其少蘇,曾未幾何,抄督閑丁,不異於前,又有訓局別隊,限額充定之擧,大邑過八九十名,小邑亦不下五六十名,求索民丁,急於臨亂,卽今民物鮮少,恒年歲抄之日,一二名良民,亦不能得,必須鞭笞狼籍,拘繫滿獄,然後所得者,一二歲赤子而已。矧此八九五六十之多,將何得出?爲守宰者,亦出不得已之計,査得儒品,名不在校籍者,以應之,此輩,固非冠冤子枝,文不足以應擧,武不足以發身,而以國法言之,爲此役,亦足爲榮,第今習俗,不同於古,凡入軍保,視同賤隷,擧族爲羞,此輩平日,以鄕族自居,傳子傳孫,曾未入軍伍,一朝驅之於此,不知國法,疾怨朝家,缺數行。今年秋,又有加抄之令,大邑小邑分定之數,亦與前無異,爲營將者,承望本監之風旨,各司衒能,立期催迫,隨之以酷罰,邑宰官吏,惴慄畏懼,罔敢違拒,而前之鄕族,今已盡焉,則其勢不得不轉及於士夫子孫,此豈盛世事也?書曰,怨豈在明,不見是圖,今之民怨,亦可謂不見乎?灼然易見,而不爲之圖,何也?臣聞當初建議創立,意非偶然,欲罷都監元卒之恒居都下,以此錀番,常衛輦轂,一如御營軍,以省經費,欲使禁旅,無闕,此誠美意也。如使幹事之人,漸次成就,建革得宜,豈有如今日失民之此極者乎?臣愚,切以爲創設旣久,已團束者,亦多其數,今雖不可卒革,而荐飢民散,莫甚於今日,諸色闕額,竝令待年,則別隊加定,亦宜一體姑停,且開自願之路,使諸民樂赴其役,亦一救弊之策也。夫民情之所大欲,國家之所以勸勵聳動者,莫大於科第,而名入別隊者,無非缺數行當其上番也,頻試才藝,優等者,限數三人,例許直赴,分遣御史於各道,缺數字給第,亦如上番,而又除赴防,使諸民,明知此爲取第之捷徑,而又無與凡卒一槪之羞,則旣入者,必自爲幸,從以願募者,將不勝其煩,豈非今日救急之一道也?臣之自嶺南來,久矣,在鄕之日,目見民怨之孔極,竊不勝慨然于中,耿耿欲達,非日月矣。今當乞免,輒自披露,伏乞聖明,不以人微而有所裁察焉,臣無任云云。答曰,省疏具悉。憂國之誠,予用嘉之,疏辭,當令廟堂議處,爾其勿辭,從速察職,下備邊司。備邊司啓目,粘連啓下是白有如,觀此李東溟疏辭,則備陳近年以來凶荒之慘,而卽今民怨之最切者,在於訓局別隊之定額是如爲白臥乎所,別隊設立之初,必以募得爲主,俾無□□之弊,則今此疏內所謂云云者,殊甚可訝,取考監文書,則缺半行不善奉行之致是白乎喩,都監,旣已下諭各道,額數充定一事,姑令停止是如是白置,令都監,更爲申飭各道營將,設有前頭充定之擧,十分惕念擧行,俾無煩擾之弊是白乎旀,勿置哨官,試才給第等款,事未妥當,有難施行,今姑置之,何如?啓依允。燼餘
備邊司啓曰,以戶曹黃海道驛卒水夫等,給復數詳査粘目。傳曰,備邊司宣惠廳,有此前例耶,問啓事,傳敎矣。曾於庚戌年十一月黃海監司,以道內各樣復戶裁減之數,開錄啓聞,而自本司覆啓施行,故今因傳敎云云。以下見上訓局謄錄
上在慶德宮。停常參·經筵。
下直,安城郡守權大胤。
大王大妃殿·王大妃殿·中殿·世子宮·嬪宮,藥房隆寒問安。答曰,知道。
藥房啓曰,比來寒沍,伏不審,聖體若何,未知調攝之候,與前一樣乎?臣等,憂慮未弛,敢來問安。答曰,知道。症候已言于醫官矣。
原襄監司書目,道內各邑染病,方痛,七十四名,已差,七名,死亡,四名事。又書目,杆城,呈以海尺李莫孫等十九名,漁採次入海,逢風漂沒,不知去處緣由事。
鄭錀啓曰,右承旨沈梓服制,右副承旨李奎齡式暇,廳中只有臣錀及左副承旨呂聖齊,非但出納之際,事多苟簡,啓覆當前,文書修正且急,同副承旨尹深,服制已過,卽爲牌招察任,何如?傳曰,允。
傳曰,史官二員待命,騎馬九匹立之,社稷宗廟南別殿祭所內,摘奸。
忠淸監司書目,淸州呈,以行判中樞府事宋時烈上疏上送事。朝報
夜一更至四更,月暈。
都摠府啓曰,今日入直軍士,當爲中日習射,而臘享大祭,齋戒相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
原襄監司書目,襄陽黃腸木偸斫人,令嚴問科罪,許斫守令,亦令攸司稟處事。
忠淸監司書目,淸風府使李東老,婚家相避,令攸司照例處置事。
政院啓曰,卽今憲府之官,或在外,或未肅拜,或服制,或呈辭,無一員行公,不但監察茶時,未安。明日啓覆,無入侍之員,除在外人員外,竝牌招,何如?傳曰,允。
政院啓曰,來十五日儒生殿講日次,取稟。傳曰,爲之。
政院啓曰,卽者禁府郞廳,以委官意來言,三省推鞫,明日當爲之,而去夜遭同生妹服制,未成服前,不得開坐云,推鞫何以爲之?敢稟。傳曰,過啓覆後爲之。
明日啓覆時,殿坐正時,辰正三刻。
掌令安垕啓曰,臣日者有引嫌之事,意外請出,召牌下降,而臣之家內,痘患方熾,未及出避,臣旣犯染,故來詣闕外,而不得就職,陳疏退還,違命之罪,已無所逃,身病且劇,無望供仕,呈單請急,見阻喉司,臺閣重地,緣臣久曠,惶懼憫蹙,不知所出,自再昨避寓他所,擬於致潔之後,詣臺自列矣。今者又有召命,身在出避之中,故不敢退伏,力疾趨詣,而臣旣有召牌不進之罪,應被推緘,決不可一刻仍冒,請命遞斥臣職。答曰,勿辭,退待物論。
掌令洪萬鍾啓曰,臣於半年積傷之餘,自前月念後,重得風眩類中之症,半身偏虛,言語艱澁,氣血俱耗,痰火俱升,有時氣塞,昏仆不省,委頓床席,閱月沈痛之狀,實同朝之所共知也。呈單乞免,出於萬不獲已,而喉司不諒,一向退却,惶蹙狼狽,罔知攸措,不意玆者,嚴召遽降,一息未泯之前,不敢退伏,忍死趨朝,纔至闕外,眩症復發,氣厥痰滯,幾至窒塞,舁入閭舍,移時復蘇,今始僅僅扶掖,入謝恩命,而第臣疾病之外,曾以召牌不進,重被推緘,時未照勘,揆以法例,不可一刻仍冒,請命遞斥臣職。答曰,勿辭,退待物論。
院啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。措語竝同上答曰,不允。
院啓,竝引嫌而退,不赴召命,推緘未勘,揆以臺體,俱難在職,請掌令安垕·洪萬鍾,竝命遞差。答曰,依啓。
政院啓曰,執義李堥,持平金璁·柳命賢,牌不進,掌令洪萬鍾·安垕,引避見遞,明日啓覆時,無入參之員,政官卽爲牌招,開政差出闕員,新差臺官,亦於明日,待開門牌招肅拜,何如?傳曰,允。朝報
政院啓曰,卽者禁府郞廳,以委官意來言,三省推鞫,明日當爲之,而去夜遭同生妹服制,未成服前,不得開坐云,推鞫,何以爲之?敢稟。傳曰,啓覆後,爲之。禁府謄錄
上在慶德宮。停常參·經筵。
藥房問安。答曰,知道。時無加減矣。記草
啓覆時,三覆,以十八日退行事,定奪。朝報
司諫李東溟所啓,請還收金萬重定配,閔鼎重削職,李選削奪官爵,李䎘削奪官爵,門外黜送,成虎徵遠竄,申命圭·李鼎基等,一罪論斷之命。措語竝同上答曰,不允。已諭勿煩。又所啓,臣以不似,待罪言地,曾聞戶曹參判金徽,疏辭陰巧,不可不論,而原疏未下,故姑有所退待矣。卽者憲府發論,請施削黜之罰,臣之當事不論之失,著矣,請命遞斥臣職。答曰,此非引嫌之事,勿辭。又所啓,身爲諫官,可論不論,疲軟甚矣。且聞金徽疏中,以李䎘還收之請,至謂私議橫流,不顧公議,臣雖一日連啓,何可自以爲是而晏然?請命遞斥臣職。答曰,勿辭,退待物論。
掌令柳尙運所啓,臣於頃日玉堂遞職之日,有經出之失,被推未勘,在例應遞,而肅謝之後,適與啓覆相値,未及自列,冒昧入參,揆以臺體,所失尤大,以此以彼,決難仍冒,請命遞斥臣職。上曰,勿辭,推考蕩滌。又所啓,請還收金萬重定配,李䎘削黜,李選削奪官爵,閔鼎重削職,成虎徵遠竄。上曰,不允。又所啓,還收申命圭·李鼎基等一罪論斷之命。上曰,已諭毋煩。又所啓,凡臺諫避嫌,不爲退待,則仍論其事,例也。司諫李東溟,强引不當引之嫌,必欲退待,至以一事再避,旣失臺體,且涉規避,請司諫李東溟,遞差。上曰,依啓。又所啓,臣纔以申命圭·李鼎基等一罪還收事,連啓矣。伏承聖批,辭旨峻嚴,臣不勝瞿然之至,命圭等所坐,事係山陵,非不知罪名之極重,而考之律文,旣無當律,原其本情,不無可恕,故今此一罪論斷之命,恐有乖於原情定罪之道,臣敢有所論列矣,旣承嚴敎,何敢一刻仍冒?請命遞斥臣職。上曰,勿辭,退待物論。
校理鄭維岳所啓,牌招事體甚重,非有情勢病勢之萬不獲已,則固不敢不赴,而近日憲府之官,未聞有難便之病勢,難冒之情勢,而召牌之下,遽皆偃然不赴,致令啓覆之時,無進參之人,至有夜深開政之擧者,在事體,殊極不當,憲府牌不進之員,請竝命遞差。上曰,依啓。
府前啓,忠淸兵使朴振翰,罷職不敍事,本道査啓間,姑停。
副修撰崔後尙所啓,掌令柳尙運,引嫌而退,仍傳前啓,臺體則然,雖有嚴旨,何可輕遞?請掌令柳尙運,出仕。上曰,依啓。
掌令柳尙運啓曰,請戶曹參判金徽,削奪官爵,門外黜送,措辭見下上曰,金徽罷職。
入侍時,副修撰崔後尙所啓,故參判李鎭儀,曩在昏朝,立節於廢母收議之時,數年前因故判書趙復陽榻前陳達,有贈諡之敎矣。凡議諡之規,必有諡狀,然後方可議定,而李鎭儀,旣無諡狀,又不知其子孫之有無,故本館,尙不得擧行,而移文禁府,取見其收議,其所立節,誠爲卓然矣。上曰,無諡狀議諡,似有後弊。右議政金壽興曰,無諡狀而議諡,固不可爲例,而此則有官文書矣。上曰,收議,乃是官文書,雖無諡狀,只據立節一款,贈諡,可也。朝報
義禁府啓曰,罪人生金,行凶節次,變辭還諱,情狀痛駭,請刑推。傳曰,依啓。
又啓曰,罪人生金,旣已承服,依法例結案取招後,照律施行,何如?傳曰,依啓。禁府謄錄
啓覆入侍時,戶曹判書閔維重所啓,還上虛錄守令,拿囚,應爲定配者,則減等削職,而其不先罷後推之類,當爲奪告身,輕重倒置,故備局,因臺臣陳疏,以公罪照律之意,已爲覆啓蒙允,而臣意,則虛錄推考,不可以公罪照勘,不如直爲蕩滌之爲宜。上曰,十石以上,推考之類,待其緘辭之齊到,依例以私罪照入,而先罷後推之類,則推考,棄之,可也。備局謄錄
都摠府啓曰,都摠管權大運,今日啓覆時,以刑曹堂上,除標信入侍之意,敢啓。傳曰,知道。都摠府謄錄
啓覆入侍時,左副承旨呂聖齊所啓,今番遷陵時,政府路祭祝文頭辭,有皇考二字,聞來不勝驚駭,取考香室己丑·己亥謄錄,則頭辭亦如此,必出於當初謄錄錯誤之致,合有釐正之擧矣。右議政金壽興曰,路祭祝文,旣無遣大臣之語,而直書皇考二字,實爲未安,今番遷陵時禮房承旨及香室當該官,考準之時,未能覺察,請竝推考。上曰,依啓。謄錄中皇考二字,付標,可也。禮曹謄錄
上在慶德宮。停常參·經筵。
夜一更,月入東井星。自二更至五更,月暈。
謝恩,司䆃主簿李時欽,掌樂主簿申應澄,獻納李藼。
校理申翼相上疏。大槪,乞遞職名,以便公私,兼陳所懷,以備財察事。
獻納李藼啓曰,臣本無善,徒有樸愚,觸事憒憒,不識忌諱,一時之顚頓狼狽,固不足道,而身居臺閣,壞了體例,未有甚於臣者,物議非之,旣以此見遞,則曾未一月,安敢復玷言地,揚揚出入乎。且臣頃忝玉堂時,外感彌留,素患內傷,兼發,委頓叫苦之際,召牌降臨,而病與情勢,俱難冒進,竟未祗赴,逋慢之誅,益無所逃,方帶推緘,不可一刻晏然,請命遞斥臣職。答曰,勿辭,退待物論。
忠勳府啓曰,今秋冬等褒貶,當爲等第,而有司堂上具仁墍,老病,限內不得爲之之意,敢啓。傳曰,知道。
敦寧府啓曰,本府今秋冬等褒貶,當爲磨勘,而領敦寧金佑明,在外,限內不得爲之之意,敢啓。傳曰,知道。
慶尙監司書目,南海等九邑人,虎囕致死者,至於三十一名之多,事極驚慘事。
內醫院啓曰,本院今秋冬等褒貶,都提調有故,不得磨勘之意,敢啓。傳曰,知道。
藝文館啓曰,今秋冬等褒貶,領事臣許積在外,限內不得磨勘之意,敢啓。傳曰,知道。
弘文館啓曰,今秋冬等褒貶,領事許積在外,限內不得爲之之意,敢啓。傳曰,知道。
春秋館啓曰,今秋冬等褒貶,領事許積在外,限內不得爲之之意,敢啓。傳曰,知道。
承文院啓曰,今秋冬等褒貶,都提調許積在外,不得爲之之意,敢啓。傳曰,知道。
儀賓府啓曰,今秋冬等褒貶,堂上多在喪中,不得爲之之意,敢啓。傳曰,知道。
宗親府啓曰,今秋冬等褒貶,堂上俱有病故,不得爲之之意,敢啓。傳曰,知道。
吏曹啓曰,臺諫有闕,政事,取稟。傳曰,明明日爲之。
明日儒生殿講時,考官,金萬基·姜栢年,參考官,金禹錫·鄭晳·李柙·崔後尙。
司錄,以右議政意啓曰,今秋冬等褒貶,領議政在外,不得爲之之意,敢啓。傳曰,知道。
政院啓曰,右副承旨李奎齡,以婢僕拘忌之疾,不爲仕進,婢僕之病,旣非親見出避,亦且累日,尙不仕進,殊甚未便。今日本院褒貶,不可不備員,右副承旨李奎齡,卽爲牌招察任,何如?傳曰,允。
禁府啓曰,罪人生金,今日當爲行刑,而法典內,雨未晴夜未明,勿行死刑云,十四日望祭受香,十五日正日,十六日望日,待無故日行刑之意,敢啓。傳曰,知道。
大司憲李嵇啓曰,獻納李藼,引嫌而退,旣往之事,不必爲嫌,推緘在身,勢難在職,請命遞差。答曰,依啓。
訓鍊都監啓曰,今秋冬等褒貶,都提調許積在外,不得爲之之意,敢啓。傳曰,知道。
御營廳啓曰,今秋冬等褒貶,都提調,時未差出,不得爲之之意,敢啓。傳曰,知道。
禮曹啓曰,今秋冬等褒貶,判書未差,參議南二星在外,不得爲之之意,敢啓。傳曰,知道。
府前啓,請還收金萬重定配,李䎘削黜,李選削奪官爵,閔鼎重削職,成虎徵遠竄,申命圭·李鼎基等一罪論斷之命。人心不淑,機械日巧,乘間抵隙,窺覘希望者,前後接迹而起,今者金徽之疏,攻柳㝚之所陳,斥臺諫之所論,許多言說,極其不正,㝚之所謂交通宮禁,締結幽陰者,臣未知其指意之何在,而徽之遽懷不平,挺身辨解,抑何意也?中批除官,自古或有,而及其末流,終必有弊,故古人亦多譏議,今徽之意,則猶恐中批之不用,營營汲汲,費辭援引,反以簡拔之柄,全歸中批,人君中批,自是一時之權,此豈人臣所敢勸而導之者哉?況其渾然一色,落落晨星等語,旣同告訐,又若哀號,用意苟且,情態可惡,至於李䎘,方以言事獲遣,而又從以勒加臆逆,構成罪案,臺啓還收,實循公議,而拈出文字,公肆詆毁,其窺覘之計,希望之態,昭然難掩,肝肺呈露,聖明,亦洞燭其情狀矣。若不深惡而痛斥之,則將無以杜邪徑而絶奸萠,決不可罷職而止,請戶曹參判金徽,削奪官爵,門外黜送。答曰,毋庸瀆擾。
政院啓曰,明日儒生殿講時,命官,何大臣進去乎?敢稟。傳曰,右相進去。朝報
禮曹啓曰,卽接左捕盜廳移文,則南別殿見偸銀器中,銀盞臺三坐半片,所裹紅袱一部,旣已推得,卽以稱量,則十四兩七錢,移送本曹矣,依數輸送戶曹之意,敢啓。傳曰,知道。禮曹謄錄
上在慶德宮。停常參·經筵。
巳時午時,日暈。未時,日暈右珥。申時,日暈兩珥,暈上有背,色內赤外靑。
藥房提調趙珩,副提調金宇亨啓曰,近來連日寒凜,伏未審此時,聖體,若何?調攝之候,與前一樣,而濕痰流注之症,近復何如?臣等,憂慮未弛,敢來問安。答曰,知道。一樣矣。
呂聖齊啓曰,原襄監司李翊,今癸丑秋冬等邊將褒貶,無一人居下者,殊無嚴明殿最之意,請推考。傳曰,允。
左副承旨呂聖齊,以侍講院言啓曰,本院缺本職,旣已遞差,時未付職,說書未差,兼說書趙持謙缺說書趙宗著,獨爲入直,而卽者遭服制出去,他無替直之員,上番,姑降入直,何如?傳曰,允。
又啓曰,卽見慶尙右水使鄭后亮褒貶題目,則其中薄俸自戢,顧戀家事等語,不成說話,俱極無形,殿最措語,不當如是,請推考。傳曰,允。
李奎齡,以兵曹言啓曰,精抄廳今秋冬等褒貶啓本中,塗擦一處矣,敢啓。傳曰,知道。
又以兵曹言啓曰,當日私婢春今稱名人,自興元門入來,差備門外擊錚,極爲駭愕,令攸司囚禁治罪。同門守門將金尙潛,常時不能禁斷,以致闌入,亦爲非矣,推考,何如?傳曰,允。
又以兵曹言啓曰,烽燧軍爲役,比他役尤甚苦重,故烟戶雜役,一切蠲減,藏氷之役,依砲殺手例,勿定事,在前入啓,捧承傳非止一再。而今者漢城府,與他身役之類,混同啓下,出定藏氷馬夫,數少殘弊之烽燧軍,勢難支堪,累度捧承傳,勿爲侵責事,申飭漢城府,何如?傳曰,允。
掌令柳尙運啓曰,請還收金萬重定配,李䎘削黜,李選削奪,閔鼎重削職,成虎徵遠竄,申命圭·李鼎基等一罪論斷之命。措辭竝同上請戶曹參判金徽,削奪官爵,門外黜送。措辭上同答曰,不允。燼餘
謝恩,弼善李溟翼,兵曹佐郞成瑨。
儒生殿講考官姜栢年,代李元禎改落點。
政院啓曰,待敎睦昌明,陳疏出去,觀其措語,則以爲新除授檢閱,翌日出謝,自是規例,而檢閱沈壽亮,諉以其子之疾,症涉拘忌,不卽出肅,流來古規,至臣墜落,退出闕門之外,以竢朝廷處分云。史局體例,雖重,沈壽亮,旣以其子拘忌之疾,方在犯染中,不敢肅謝,其勢固然,而睦昌明,徑先出去,殊涉未妥,卽爲牌招入直,檢閱沈壽亮,使之出避齋宿後,出肅,何如?傳曰,允。
又啓曰,本院日記,各其當該注書,雖在遞任之後,來詣院中,趁卽修正,俾無延拖事,曾已定奪,而新進怠慢之習,益甚,趁不修正,十月日記,有覓入之敎,而未卽入啓,已極未安。一邊囚家僮,一邊招致院中,使之刻期修進,而至於自七月以後,間間未修正者,亦多,殊極可駭。當該注書,竝從重推考,在外人,則令該曹移文知委,囚家僮催促上送,以爲趁卽修正之地,何如?傳曰,允。朝報
上在慶德宮。停常參·經筵。
巳時至申時,日暈。夜一更至五更,月暈。
李奎齡啓曰,卽者掌令柳尙運,以玉堂處置,何可輕遞爲辭,語涉苟且,意實强勉,不敢晏然之意,引避,而以此措語,處置請出者,非不多矣。曾未有引避者,故還爲出給,則再三送言,必欲捧入,臺官避嫌,亦不可一向退却,此避嫌捧入乎?敢稟。傳曰,別無引嫌之事,勿爲捧入。
鄭錀啓曰,右承旨沈梓,同姓三寸叔宣敎郞儒訓,身故,服制已行七日,出仕,何如?傳曰,允。缺燼餘
上在慶德宮。停常參·經筵。
藥房都提調金壽興,提調趙珩,副提調金宇亨啓曰,伏未審日間,聖體調攝,若何,濕痰流注之症,日漸消散乎?臣等,區區憂慮,敢來問安。答曰,知道。症候已言于醫官矣。
沈梓,以都摠府言啓曰,今日入直軍士,當爲中日習射,而罪人行刑,不得爲之之意,敢啓。傳曰,知道。
金宇亨,以弘文館言啓曰,本館上番見存二員內,應敎朴世堂在外,校理鄭維岳,身病頗重,未能入直,不得已下番,仍爲上番,其在事體,苟簡莫甚,後日政,上下番闕員,差出,何如?傳曰,允。
尹深啓曰,今日爲政事,命下矣,卽者吏曹郞廳來言,判書李尙眞,非但式暇,申翼相疏中,有所擧論,不敢晏然,參判姜栢年,參議金益炅,以金益廉擬望事,被斥,亦不敢入來,政曹無堂上,且與罪人行刑,相値,政事何以爲之,敢稟。傳曰,過啓覆後爲之。
沈梓,以備邊司言啓曰,本司武郞廳副司直柳瑞輝,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,本司堂上見存之員,甚少,事多苟簡,刑曹判書權大運,工曹判書李正英,本司堂上差下,使之察任,何如?傳曰,允。
又以備邊司言啓曰,頃日各道災邑蠲役事,覆啓之時,砲保三疋備納之類,減一疋一款,只擧論於慶尙道狀啓覆啓中,他道,則不爲擧論,奉行之際,恐有疎漏之弊,諸道,一體分付施行,何如?傳曰,允。
又以義禁府言啓曰,弑主罪人生金,旣已承服正刑,依律文妻子爲奴,破家瀦澤,降其邑號,罷其守令等事,令各該司,捧承傳擧行,何如?傳曰,允。
尹深,以司饔院意啓曰,咸鏡道十二月朔世子宮膳狀中,生獐之獐字,誤以猪字書塡,殊甚可駭,依例捧入,而封進官吏,難免不察之失,請推考。傳曰,允。
沈梓,以兵曹言啓曰,今十二月十六日,幼學韓汝奭稱名人,自興化門入來,當日防軍金興甲稱名人,自開陽門入來,差備門外擊錚,極爲驚駭,竝令攸司,囚禁治罪。興化門守門將林栢壽,開陽門守門將朴世益,常時不能禁斷雜人,以致闌入,亦爲非矣,竝推考,何如?傳曰,允。
又以備邊司言啓曰,以黃海道驛卒水夫等給復事,傳敎之後,因當初本道狀啓閪失之故,不得已分付本道,使之謄書上送之意,啓達矣。今始謄送,故取考庚戌年驛卒水夫等給復元數及裁減之數,則直路驛吏·驛奴,每名復戶各三結內,竝減五十負,僻路驛吏·驛奴,每名復戶各二結,竝仍存,水夫一名復戶一結內,減五十負矣,敢啓。傳曰,知道。
尹深,以宣惠廳言啓曰,缺數行上有明秋操鍊時,給復可也之敎矣。今年農事,又不免失稔,許給災,則結負之縮,將無異於前,湖南,則秋操雖令設行,明年春操之仍行,有不可必,他道,則今秋操,竝依前停止,束伍給復,限明秋姑爲仍減,似當,敢此仰稟。傳曰,依此爲之。
掌令柳尙運啓曰,請還收金萬重定配,李䎘削黜,李選削奪官爵,閔鼎重削職,成虎徵遠竄,申命圭·李鼎基等一罪論斷之命。請戶曹參判金徽,削奪官爵,門外黜送。措辭竝同前答曰,不允。
以朴泰遜爲假注書。燼餘
上在慶德宮。停常參·經筵。
明日待開門,政官牌招開政事,榻前定奪。
啓覆罷後,大臣·備局堂上引見事,榻前下敎。
沈梓,以都摠府言啓曰,副摠管鄭榏,今日啓覆時,以刑曹堂上除標信入侍之意,敢啓。傳曰,知道。
傳于鄭錀曰,石灰二百石,送于內需司事,言于該曹。
傳于沈梓曰,今夜福昌君夫人喪柩出去時,水口門四更初開門以給事,過後還閉。缺數行
假注書金元燮有頉,代以兪命鼎爲假注書。
沈梓啓曰,以輔德鄭重徽掃墳呈辭,年月不書,單子,何以捧入耶事,命下矣。曉頭捧入之時,不能致察,以勤聖敎,不勝惶恐,此單子,還出給,使之改書以入之意,敢啓。傳曰,知道。
又以弘文館言啓曰,本館上番,皆有故,以副修撰崔後尙,姑陞矣,今有罷職之命,纔已出去,校理鄭維岳,副校理申翼相,卽爲牌招入直,何如?傳曰,允。
又啓曰,臣退考譯官韓時說拿來傳旨,則以慶尙監司狀啓,備邊司粘目,憑問定罪事,啓下矣,敢啓。傳曰,知道。
沈梓啓曰,校理鄭維岳,牌招不進,副校理申翼相,來詣闕外,以家有拘忌之疾,旣已犯染等語,陳疏到院,雖是奴僕之病,纔自其中出來,則勢難入直,玉堂上番,無推移之員,何以爲之,敢稟。傳曰,今已夜深,明日政,差出入直,可也。
又以刑曹言啓曰,罪人金貴龍,以壓良爲賤及漏籍之罪,全家定配於端川郡,逃亡現故入於啓覆中,文案修正矣。今月初,得見咸鏡監司移文,則貴龍,旣已物故,初檢,待覆檢,當爲啓閱云,而今過十餘日,尙無啓聞之事,雖未知其由,貴龍物故,則似爲的實,其文案,當爲拔去,而莫重罪人物故後,趁不啓聞,殊甚非矣。咸鏡監司南九萬,推考,何如?傳曰,允。
辰時,上御興政堂,罪人三覆,右議政金壽興,左參贊趙珩,刑曹判書權大運,工曹判書李正英,戶曹判書閔維重,豐陽君張善瀓,兵曹判書金萬基,禮曹參判李殷相,朗原君侃,錦平尉朴弼成,刑曹參判鄭榏,右尹洪處大,都承旨金宇亨,左承旨鄭錀,右承旨沈梓,左副承旨呂聖齊,右副承旨李奎齡,同副承旨尹深,大司諫李嵇,僉知中樞府事柳椐,刑曹參議趙䃏,敦寧都正李弘逸,掌令柳尙運,副修撰崔後尙·李寅煥,假注書金元燮·裵正徽,記注官宋最,記事官睦昌明,入侍。李奎齡進曰,罪人三覆矣,仍讀京囚缺上曰,只讀結案,讀未畢,缺上問大臣曰,此罪,何如?壽興曰,律外更無可達矣。缺僉曰,律外更無可達矣。聲或低微,上曰,高聲以言,諸臣皆達。上曰,依律。錀,進前讀京囚龍立推案。上曰,只讀結案,須高聲以讀,令入侍人皆聞,讀未畢。上曰,取讀大明律,讀畢。上問大臣,此罪何如?壽興曰,蓋其蠢然無知,入來空處,不知此爲內府,此爲御府財物,而偶爾見之,便爲偸去,法則當死,而情或可恕,似有參酌之道,而係是重律,自下不敢擅議矣。上曰,至愚莫知,自陷於罪,斷之以死,似或冤矣。壽興曰,其爲御府財物,渠旣不知,則無論物之輕重,渠之至愚,而御府財物偸取之律,斷之,似冤死矣。上曰,僉意,何如。大運曰,參酌處之,惟在於上,臣旣照律以入,何敢爲法外言乎?維重曰,聞于柳赫然,其所盜,乃白絲,是未成匹者也,與錦段有異,赫然之意,蓋以論死,爲過重,臣亦以爲置之死,恐非當律也。善徵曰,臣於初覆時,以律仰達矣,今聞聖敎及諸臣之言,論之以死,誠爲過重。自上須參以情法處之。僉曰,罪人啓覆,必至於三者,蓋欲精閱詳究,而求生於死也,參慮情法,惟在上裁。嵇曰,偶來空處,偸取見在之物,與有典守而盜去者,似異,不可以御府財物偸取之律,斷之,而臣職忝法官,不敢擅言法外事矣。尙運曰,有罪論死,情或可恕,則請以參慮,是亦臺體當然,臣則以爲此罪,必須參酌矣。後尙曰,臣則以論死過重,曾於初覆時,陳達,更無可言矣,諸臣盡達。上曰,減死定配。聖齊,持京囚愛云推案。進曰,此亦只讀結案乎?上曰,然。讀畢。上曰,取讀大明律,讀畢。上問大臣曰,此罪,何如?壽興曰,律外更無可達矣。上曰,僉意,何如?僉曰,律外更無可達矣。殷相曰,原其本情,似無必殺之意,而旣犯殺人之律,勢難容貸矣。諸臣盡達。上曰,依律。深,進前,讀外囚應發推案。上曰,取初番承服及渠所自當承服讀之,讀未畢。上曰,啓覆罪人,多僞造印信者矣。深曰,應發,目不知書,邀承蟾而造成,然見其印文,承蟾,亦不知書者也。上曰,取缺所引大典讀之,讀未畢。壽興曰,推案,不甚明白矣。缺律外無他可論,而頃日初覆時,分別首罪事,有敎矣。缺謄書律文以來矣。大運,持律文進曰,大典,無分別首從之事,而大明律,則有之矣。維重曰,律文,有印文〈成〉未成皆斬之文,法甚嚴。上曰,僉意,何如?壽興曰,旣已僞造,則文之成不成,非所與論,然承蟾,雖造印,而造意弄奸者,應發,則應發,決難容貸,而承蟾,則似當參酌,惟在上裁。大運曰,承蟾,旣已定配,似不當擧論矣。上曰,予之所問,非欲必置此兩人於法也,當初之不待啓覆,而徑先定配承蟾,殊甚非矣。尙運曰,應發,强請承蟾,而承蟾之從,出於不得已,則似當分別首從,而應發·承蟾,旣已同謀,則承蟾,亦豈可免死乎?上曰,不分首從,則已,旣分首從,則應發,當爲首罪,然承蟾之徑先配去,亦甚不當,今以承蟾取招,入於啓覆,可乎?壽興曰,初之不入啓覆,爲不當,而更令推覆,入於啓覆,亦未爲可,今旣邊遠定配,似非失律矣,諸臣盡達。上曰,應發,依律。上曰,應發·承蟾,旣已承服取招,則似當竝爲詳覆,而徑先分其首從,承蟾,至於減等,該曹當該堂上及當該監司推官,俱難免不察之失,竝推考。今後印信僞造罪人,依甲辰年全羅道罪人黃己卜·金卜之例,不分首從,竝入於啓覆中事,刑曹傳敎。聖齊,進前讀外囚孝立推案。上曰,只讀結案。讀幾畢。上曰,取大典徙民逃亡條讀之,讀畢。上問大臣曰,此罪,何如?壽興曰,律外更無可達矣。上曰,僉意,何如?僉曰,律外更無可達矣。諸臣盡達。上曰,依律。聖齊,進前讀外囚一貴推案。上曰,只讀結案。讀畢。上曰,取讀大明律。讀畢。上問,大臣曰,此罪,何如?壽興曰,初覆時,自上有考律之敎,故權大運,考律以來矣。上曰,律文謄來耶?大運曰,謄來矣。進前讀之,讀畢。仍曰,夜無故入人家及官家捉捕,爲死罪矣。壽興曰,此雖夜,無故入人家,而情有可恕者,雖是捉捕,比之官家捉捕,則有間矣。上曰,在何年耶?壽興曰,壬子年矣。上曰,凶年飢歲,偸取二束禾,出於救死之計,其情誠可矜也。雖是無故入人家,而置之死,似非當律也。壽興曰,臣意亦然。缺維重曰,旣是偸取,則多少,不足論也。旣已捉捕,則其公其私,又不足論也。然凶年飢歲,救死不贍,偸取二束禾,非如獷猂奸宄者,比。且其拔刀揮刃,直欲自衛其己,非出於害人之意,則似當參酌矣。萬基曰,此與尙衣院偸取財物者,皆當參酌,而旣爲揮刃,至於傷人,則論以無情,恐關後弊矣。壽興曰,以法言之,則以梃與刃,固無異同,而至於傷人,則不可容貸,然固如上敎所謂壬子凶歲,出於救死之計,乃其本情,實所哀矜者也。僉曰,參以情法,處之得中。乃啓覆,死中求生之意也。䃏曰,原情定罪,雖是好生之德,而臣則旣參照律之議,何敢爲法外言乎?尙運曰,原其本情,固是好生之德,而若貸此罪,則有關後弊矣。壽興曰,金萬基·柳尙運有關後弊之言,不無意見,而此罪,則似當參酌矣。上曰,減死定配,何如?壽興曰,好生之德,甚盛甚盛。上曰,減死定配。梓,持外囚守生推案。進曰,此亦只讀結案乎?上曰,然。讀畢。上曰,取大明律讀,讀畢。上問大臣曰,此罪,何如?壽興曰,法外更無可恕之情矣。上曰,僉意,何如?僉曰,法外更無可達矣。諸臣盡達。上曰,依律。聖齊,進前讀外囚士男推案。上曰,僞造印信,爲今難禁之弊矣。聖齊曰,此亦只讀結案乎?上曰,然。讀畢。上曰,取讀大明律,讀畢。上問大臣曰,此罪,何如?壽興曰,律外更無可達矣。上曰,僉意,何如?僉曰,律外更無可達矣。諸臣盡達。上曰,依律。奎齡,進前讀外囚楚翼推案。上曰,只讀結案。讀未畢。上曰,取讀照律,讀畢。大運曰,此人罪狀,極其狼籍矣。維重曰,僞造印信,爲元罪,故入論於啓覆中,而其所犯,則當初直爲行刑,可也。上問大臣曰,此罪,何如?壽興曰,律外更無可達矣。上曰,僉意,何如?珩曰,印信僞造外,多有痛惡情狀,此人,則律外豈復有可達之語乎?諸臣盡達。上曰,依律。深,進前讀外囚介節推案,上曰,只讀結案,讀畢。上曰,取讀大典,讀畢。上問大臣曰,此罪,何如?壽興曰,此當以法處之。上曰,僉意,何如?僉曰,法外更無所達矣。諸臣盡達。上曰,依律。奎齡,進前讀外囚□□推案。上曰,只讀結案,讀畢。上曰,取讀大明律,讀畢。上問大臣曰,此罪,何如?壽興曰,法外更無可達矣。上曰,僉意,何如?僉曰,法外更無可達矣。諸臣盡達。上曰,依律。梓,進前讀外囚玉立推案。仍曰,此異於他案,無供辭根脚矣。上曰,然則親問讀之。又曰,備局,庶務當議處,備局堂上,竝令招來,可也。壽興曰,柳赫然招來,使待矣。上曰,取讀大明律,讀畢。上問大臣曰,此罪,何如?壽興曰,法外更無可達矣。上曰,僉意,何如?僉曰,法外更無可達矣。諸臣盡達。上曰,依律。深,進前讀外囚一龍推案。上曰,取親問讀之。讀未畢。上曰,姑舍是。取讀大典,讀畢。上問大臣曰,此罪,何如?壽興曰,法外更無可達矣。上曰,僉意,何如?僉曰,法外更無可達矣。諸臣盡達。上曰,依律。奎齡進曰,三覆旣畢矣。上曰,得生者,甚鮮矣。大運曰,只二人矣。壽興進曰,自上有眼疾,此無乃偸鍼耶?上曰,然。若無加減,則欲爲受鍼,未知何如。壽興曰,眼候若一樣,則受鍼似當矣。上曰,咸鏡監司上疏,又上地圖矣。今日欲與卿等相議耳。又曰,刑曹判書,曾爲北伯耶?大運對曰,臣嘗冒忝矣。遂罷出。
巳時,上御興政堂,大臣·備局堂上,引見。右議政金壽興,戶曹判書閔維重,知事柳赫然,兵曹判書金萬基,右承旨沈梓,大司諫李嵇,掌令柳尙運,副修撰李寅煥,假注書金元燮·裵正徽,記注官宋最,記事官睦昌明入侍。壽興進曰,湖西儒生上疏,旣得相議回啓,而係是大段變通,故更爲陳達矣。當初欲問便否,蓋以未知民間情願之,如何?今觀此疏,亦可知矣。若不變通,則本廳形勢,決難支保矣。上曰,新監司下去時,亦言不可不變通之意矣。壽興曰,今則不可加捧,待明年秋成之後,捧以十二斗爲可。萬基曰,凡事,當觀利害大處,大同設行時,忠淸右道,民甚便之,左道,則初言不便,後更言便,今若加捧,則左道之民,必有怨者。蓋大同未行之前,左道徭役甚歇,故旣行之後,不知其爲實惠,然到今罷之,亦必不願矣。維重曰,淸州之民頑悍,不奉守令命令,然大同行後,諸般貢物,皆責之大同。若罷大同,則至於守令缺忠淸監司孟胄瑞,以蕩滌本廳所貸用,仍以曉諭缺所用諸穀,白金,數至五萬六千餘石之多。臣意,則蕩滌似可,而諸臣之意,多以爲當蕩滌全數。上曰,若自本邑收捧民間,而償其所貸於他廳者,則似當以蕩滌之事,曉諭湖西,今旣□然,何必以是曉諭也?維重曰,胄瑞之意,欲令本道之民,知本廳貸用之數也。壽興曰,其意,蓋欲以此鎭定民心耳。壽興曰,機張縣監柳挺輝,以戰船沈沒事,因統制使狀啓,有營門決棍之命,而挺輝,旣以此事拿推,旋蒙分揀,則不可以一事疊施罪罰矣。上曰,柳挺輝決棍事,分揀,可也。壽興曰,蔚山府使朴興文,亦以其事,有決棍之命,而自本曹催促,則重得水土之疾,至於半身不收云。待其病差,使之下去,爲當矣。壽興進前,讀全羅監司狀啓。仍曰,茂朱陞號,曾於夏秋間登對時,陳達其便當矣。上曰,訓鍊大將,爲統制使時,路由何處乎,由礪山乎?赫然曰,其時路由忠淸道,故不得見之,然所謂可合築城處,覊寓時,偶一見之耳。上曰,戶曹判書見之乎?維重曰,臣意,嘗以爲礪山·參禮等處,當築山城,故前日往來時,留意見之。參禮,則無可築城處。礪山地,亦不知其便好,而所謂當築處,多有水泉矣。壽興曰,礪山,乃本道首界,築城,似當矣。赫然曰,凡城,不宜北邊傾側,若南邊傾側,則爲便好,此則必西邊傾側矣。維重曰,潭陽邊甚平易,淳昌邊初雖絶險,而終乃平坦矣。若築城,則撤邑以入,爲宜。上曰,此須從容以築,可也。壽興曰,赫然之意,以爲築城後,不必撤邑以入,只令營將入居,似當云,此意甚好矣。上曰,承旨承見笠巖山城乎?梓曰,偶一見之,此城,甚爲險峻矣。維重曰,此城,甚爲狹隘,故城底,置倉舍,而大小行路,必由倉簷之下,其險也如此,敵必難犯矣。壽興曰,井邑合竝事,似難輕議矣。上曰,合竝井邑,而置防禦使,何如?壽興曰,雖以長城倅,爲防禦使,自爲防禦使而已,不必待井邑之合竝與否也。至於合竝,則似難矣。上曰,設爲防禦使,似非急務也。壽興曰,茂朱,正當兩南要衝之地,所當留意處,而沃川·陽城面,則乃他道也。又道里甚遠,割屬似難,至於錦山·安城面,則相距不遠,似當割屬,赤裳山城,四望通豁,而絶險無比,缺茂朱陞號爲府使,割與錦山·安城面缺以定奪之意,當爲回啓矣。壽興曰,江華津船,皆已腐敗,缺造時,端木餘存者,移而爲津船裝造之地,何如?維重曰,京江津船,亦皆杇腐,聞秋間有朝士,溺水幸甦者,若有緩急,則勢無可恃,曾在先朝,捐出各衙門料布,以造給矣,今則各衙門,亦無所餘,無可奈何矣。赫然曰,臣待罪工曹參判時,造成津船,其數至於五十餘隻,而當初不甚完固,所以易腐也,今當造成,而水上之之木,甚爲稀乏,必待海木,然後可造也。上曰,京江津船,使三南造送,何如?雖嶺南之遠,漕船上來時,繫船尾以來,必無難矣。赫然曰,問于工曹而後,可知也。上曰,此非工曹所知也,備局,主掌海島,次知爲之,可也。壽興曰,姑勿出條件,相議於備局,以啓似當矣。上曰,今災傷,不爲抽栍而送,當罷者,幾人乎?維重曰,十二人矣。上曰,其差錯,皆大同少異,區別似難矣,京畿褒貶,居下者,一人耶?壽興曰,二人矣。梓曰,原襄邊將,只有月松萬戶,而政院,每因例以無一人居下,請推道臣,不當矣。上出咸鏡監司啓本及禮曹回啓,示壽興。壽興,進前讀之。仍曰,此不知載在法典與否,而以常時所傳聞言之。曾經承宣方伯及赴京者,皆乘雙轎馬,堂上老病人,或乘有屋轎,至於堂下,則無論有屋無屋,皆不可乘。若武臣,則當鍊習弓馬,尤不可乘轎。柳琳爲統制使時,嘗乘之,臣祖,其時流寓嶺南,聞而駭異矣。上曰,訓鍊大將,曾爲統制使時乘轎乎?赫然曰,臣於其時,年尙未老,何敢乘轎乎?但在前老病人,或有乘轎者云矣。壽興曰,若有病人,則雖堂下,或可恕矣,近來無病人,亦例乘無屋轎,亦有乘有屋轎者,似甚混雜,臺啓誠是矣。上曰,武臣,則乘馬習勞,自是職分,品秩雖高,不可乘轎也。維重曰,赴京使臣,越江後乘車,固也,至於自我境乘車者,其弊甚巨,所載馬,多有致斃者矣。上曰,曾聞使臣,入彼境,則例爲乘車,今則在我境,亦乘耶?此亦禁斷,可也。壽興,前讀全羅左水使狀啓及回啓。上曰,統營,亦無穀云耶?赫然曰,亦甚艱乏云矣。無已,則有一焉,諸水浦等處,皆爲築堰缺入居耕收,而收其布以給其價,亦爲善策,缺過數年,當爲完田,能如是,則海防固,而軍食饒矣。臣曾爲承旨時,自上問於本道方伯,則以爲重難,故未免停止,夫格軍之價,給以土兵之布,平時似無大段利害,而至於臨亂,則勢所不行,若築堰開田,募民以居,而受其布以給格軍之價,似甚便宜,且此比築城事,爲甚易矣。壽興曰,能櫓軍設立後,各官,給大同米,以爲糧資,而格軍,則無饋糧事,未知何故也。維重曰,如此小小等事,似難逐節變通矣。上曰,統營穀數,旣已艱乏,則不可給其價矣,令監司隨宜處之,或可矣。維重曰,監司不能遍觀海防,其勢似難矣。壽興曰,雖不可差遣巡檢使,而別遣御史,看審而來,似當矣。海防之事,朝家不爲遣官看審,今幾三十餘年,實爲所欠,今若遣朝臣看審,則極宜矣。維重曰,邊山材木,多有斫伐者,必是宮家奴子所爲也,不可不禁斷也。上曰,不但宮家私民,亦多斫伐,必須一切禁斷,可也,其禁斷處,民多入居,開墾作田云,須使之移居,可也。維重曰,此處土品,甚好,故民多樂居,使之痛禁,不爲入居,可也。上曰,船材,必長養百年而後,可以裝船矣。又曰,遣堂上官,可耶?壽興曰,此不必稱以巡檢使,若遣堂上官,則御史之名,不當矣。萬基曰,稱號非便,姑遣堂下,稱以御史可也,堂上官,豈必勝於堂下官乎?上曰,獨遣一人,似難徧見,擇武臣一二人,號以軍官,偕送看審,可也。壽興曰,上敎極當。萬基曰,旣爲看審,則湖南,皆爲看審,可也。上曰,慶尙道,亦欲審視矣。壽興曰,然則當差送兩御史矣。上曰,予之欲審見慶尙道者,欲見船材長養處也,牧馬之場,亦可兼視司僕官員,竝時偕送,可也。壽興曰,號則稱以船材摘奸御史,似當。臣與諸堂上相議,可合人,擇定以達矣。上曰,依爲之。上出咸鏡監司疏及地圖。視壽興,壽興讀之。上曰,以此見之,咸鏡監司,當以年少人擇送,不計險易,遍覽殆盡,此豈筋力老衰者,所可爲者哉?壽興讀畢。仍曰,遍覽形勢,旣非易事,料理便宜,亦甚詳密,而事係重大,不敢輕議矣。上曰,卿等,曾見此疏及圖本乎?壽興曰,渠別錄疏意,又具地圖一本,送于本司矣。缺當初我民之居其地者,爲藩,故所侵缺不能支避居缺彼因爲人居焉,今則彼已撤還,皆爲空地,幾五六十餘年,今雖爲郡,彼豈來推乎。上曰,與彼講和,邊無警急,已久矣。雖設鎭於其地,彼豈復有來推乎。況此本我土地,敵來而避,敵去而居,固也,彼之當初來居,非以爲渠之土地也。亦非本有欲居之意也,只喜其美草甘水而居,草盡水絶而去,今雖復設,彼豈知之?設令知之,豈有侵奪之理乎?赫然曰,北路事,巨全不知之,不敢有所陳達,而李浣,曾言此地,不可空棄,然我國之言,例多易泄,彼若知而推問,則恐生釁端云矣。上曰,人蔘禁採之約,彼必以越江爲限,則雖以長城之外,而豆滿江之內,則彼亦知其土地矣。赫然曰,前者彼人之來居,非獨此地,至於會寧等處,亦多來居,而我國之復置會寧等地也,彼無來推之事矣。上曰,復郡事,姑可徐議,先移鎭堡於江邊,宜當,彼雖來問,亦豈無可答之辭乎?壽興曰,正如聖敎,姑令茂山等浦,移鎭江邊,似當矣。上曰,令茂山梁永僉萬戶,時時巡視,托以禁蔘之難,而於春秋蔘節,常爲留着於江邊,以探彼意,而缺後,仍設鎭於其地,則不起彼人之疑,而復郡事,亦可漸次徐議矣。壽興曰,通路事,似當準請矣。上曰,開路於險地,此兵家所大忌,而勢之所在,不可以此而不開也。壽興曰,若必開路,則於兩界必置鎭堡以守之,似可矣。上曰,彼騎兵而無步卒,所開路,使之纔通人馬,而要害處,置鎭堡,可也。壽興曰,厚州設立事,似難準請矣。上曰,李浣,以爲,何如?赫然曰,此無難便之事,厚州土地膏沃,故臣曾在西關時,聞其民願,則皆欲入居焉,今使之入居,則民必樂從,可使朝令而夕至矣,然民之越江採蔘,不至於多者,蓋以此地之有蔘可採也。設邑之後,人物殷盛,而採之者衆,以致蔘之絶産,則必多越江,此甚可慮矣。萬基曰,臣意,則三南人物殷盛,所患者,土地之狹少也,至於西路,則不必廣拓土地,而但其形勢便宜,土地肥饒,豈可諉以越江禁採之難,而中止也?臣則以爲不必置郡,姑先募民移居,而隨民多少,各置鎭堡,可也。壽興曰,此係大段變通,若遣重臣審視缺甚爲便宜矣。缺上出都監缺讀畢,仍曰,此疏善作矣。維重曰,渠本善文者也。缺赫然覽畢。仍曰,此皆古法也,臣於此,無着實工程,不敢有所輕重,但自鳥銃出後,凡此陣法,皆不可用,只有疊陣,可以防衛,故戚繼光之論兵事也,至鳥銃,則必言疊陣矣。上曰,大風大雨,鳥銃似不得爲長技矣。赫然曰,臣於頃日習陣時,適値大風大雨,令於架下,或笠下藏藥,旣發之後,與晴時無異,而但此是平時事,若臨亂危急之時,則似不可準矣。上曰,敵必以大風大雨,不可放砲,而我能用之,則彼必驚駭矣。壽興曰,筆元所陳,雖古法,而令人鮮克知之,渠必深究極解,而有此陳達,誠爲不易矣。上曰,文與言,有異,若招來親問,則可得詳聞矣。頃爲禮賓寺正,今已下鄕耶?壽興曰,渠之平生功力,盡在於若招來問之,則所陳必詳細矣。赫然曰,此欲爲木甲之制矣。上曰,木甲之制,何如?維重,言木甲之制,仍曰,其制甚重,想不便於用矣,仍言及於北京事。壽興曰,彼之近來所爲,於我無害,而但彼之撤去藩籬,未知於彼爲利也。上曰,所傳蒙古,請割陝西等語,未知是耶?赫然曰,彼之脅制蒙古,以我國鳥銃,而蒙古之所畏,亦我國鳥銃,而其實,蒙古甚爲强盛矣。維重曰,頃日入侍時,京畿還上虛錄守令定配之類,査考事命下矣,退而詳考,則振威縣令李集成,砥平縣監成後周等,自備局別遣郞廳摘奸,俱以他穀代點事,被定配之律,此亦元會穀虛錄,而與他道守令,自本道査出者,稍似有間矣。壽興曰,他穀代點,雖似有異,均是元會穀虛錄,而他道守令,論罪則重者,不過奪告身,京畿守令之定配,似爲過重矣。上曰,然則放送,可也。上曰,見南別殿參奉原情,則殿內奉審,只三日一次云,極爲未安。今後則入直官,逐日奉審,可也。維重曰,宗廟社稷,亦當一體爲之矣。上曰,宗廟社稷,一體逐日奉審事,分付,可也。壽興曰,遷陵都監賞格,有當爲還收者,若任允錫·吳始益等,全無奔走之勞,而至蒙兒馬之賞格。缺上曰,靈林副令,加資,可也。萬基曰,成均館缺累次辭遞,無行公之員,已過一年,缺極爲悶慮。大司成,爲任不輕,循例退讓,固是宜矣。此後則勿許遞免,待明日開政,使之差出,何如?壽興曰,申晸,以身病辭遞,然今後,則雖以病呈辭,以病陳疏者,自上勿許遞免,似當矣。上曰,依爲之。嵇進曰,請還收前副修撰金萬重定配之命。上曰,不允。請還收前大司憲閔鼎重削職之命。上曰,不允。請還收前副應敎李選削奪官爵之命。上曰,不允。請還收前副護軍李䎘削奪官爵,門外黜送之命。上曰,不允。請還收前正言成虎徵遠竄之命。上曰,不允。請還收申命圭·李鼎基等一罪論斷之命。措辭竝同前上曰,不允。又啓曰,死囚三覆,事體甚重,而吏曹堂上,無一員進參,雖未知情勢之如何,而殊涉未安,當該堂上,請推考。上曰,依啓。又啓曰,今日啓覆時,吏曹堂上,無一員進參,而政院不卽察推,當該承旨,難免其失,請推考。上曰,依啓。尙運啓曰,請還收金萬重定配,李䎘削黜,李選削奪,閔鼎重削職,成虎徵遠配。上曰,不允。請還收申命圭·李鼎基等,一罪論斷之命。措辭竝同上上曰,不允。請戶曹參判金徽削奪官爵,門外黜送。措辭見上上曰,勿煩。燼餘
刑曹判書權大運上疏。大槪,冒萬死陳情,乞免備局堂上之任事。
答副校理申翼相疏曰,省覽爾疏。陳誡寡躬之言,縷縷不已,深用嘉尙,其中一二,可以議處事,當令廟堂議處,而其他辭說,頗有抑揚之意,予未知其穩當也。至於修史,國之莫重之事,催促之後,尙今遷延,委屬未便,尤爲不可矣。原疏缺
工曹判書李正英上疏。大槪,籌司之任,決非如臣愚劣,所可堪任,亟收回成命,以重國法,以安愚分事。
啓覆入侍時,上曰,頃日玉堂之處置憲府也,以何可輕遞爲辭,而擧行條件,則以何必爲嫌?書入,及其下問之時,入直承旨,只以奏事之人,言于注書,而改之爲對,而恬不爲訝,終無請推之擧,尸居其職之狀,殊甚可駭,奏事之人,追改文字,有關後弊,注書亦何敢不以實記,只聽其言,輕改書入乎?當該承旨及注書及玉堂處置之官,竝先罷後推。右承旨沈梓所啓,朝家不幸,耆舊喪亡,正二品以上,無年滿七十之人,耆老所堂上,只李久源一人,而亦在外殊甚埋沒。臣嘗聞宣祖朝,因大臣陳達,從二品中,曾經先朝侍從,而年過七十之臣,特許同入耆老所,甚盛擧也。卽今從二品中耆舊之臣,曾經三朝侍從者,不無其人,大臣方爲入侍,詢問當否,何如?右議政金壽興曰,外間亦有此議矣,曾在宣廟朝,故參判睦詹及宋贊,俱以從二品,入於耆老所云,雖不可人人而許入,擇其中三朝侍從之臣,使之依舊例入參,實有光於優老之典矣。上曰,令該曹抄出書入。
引見時,上曰,遷陵後,旣有論賞之事,靈林副令,豈可無賞乎?況啓舊陵後,驚心,有倍於當初奉審時,若論遷陵之功,則靈林副令,當爲首,特爲加資。朝報
上在慶德宮。停常參·經筵。
藥房啓曰,伏未審夜來,聖體若何,昨日啓覆之後,引接竟晷,調攝之候,不瑕有添傷乎?臣等,不勝憂慮,敢來問安。答曰,知道。症候,已言于醫官矣。
政院啓曰,今日爲政事,命下矣,吏曹判書李尙眞,參判姜栢年,參議金益炅,牌招皆不進,政事何以爲之,敢稟。傳曰,雖有情勢難便之事,或以輕重,或因從下,詣闕開政,非止一二矣。三堂上,俱不進參,殊甚不當,竝推考,更爲牌招。
同副承旨尹深上疏。大槪,敢陳曲折,冀蒙譴罷,以安微分事。
吏曹參議金益炅上疏。大槪,臣之情勢,萬分憫蹙,召牌至再,竟未祗赴,冒萬死陳懇,乞削臣職名,以謝人言,仍治臣罪事。
罷職,左副承旨呂聖齊,假注書金元燮,副修撰崔後尙。
吏曹參判栢年上疏。大槪,臣之情勢,萬分崩迫,狗馬賤疾,亦在奄奄之中,再違召命,罪合萬殞,冒萬死哀龥,乞賜譴罷,以謝公議,仍治臣罪事。
校理鄭維岳上疏。大槪,亟削臣職,仍治臣罪,以勵朝廷事。
右議政金壽興箚子。大槪,得見申翼相疏本,以朴千榮復科一款,有所論列,臣不勝瞿然,乞遞臣職,以謝公議事。
政院啓曰,憲府,久未開坐,都事及守令未署經者,多至五人,其中亦有除授後,已過數朔者,外方人馬,久滯京中,委屬可慮,今日政,新除授憲府之官,竝卽牌招,使之署經,何如?傳曰,允。
掌令柳尙運啓曰,頃於初覆時,引見罷出後,注書簡問所啓措語,臣方在省鞫之坐,未暇謄書,以榻前所達,袖中箚記,送示矣。今聞臺諫之不得書送榻前所啓,曾有傳敎,且以臣啓辭中措語,至有下問政院之擧云,臣不勝瞿然之至,奏事記事,各有所職,而記注之際,或有疎漏,則注書之簡問,臺諫之書送,皆出於重其事,而旣有傳敎之後,則何敢復踵謬規,以犯禁令乎?臣於伊日,曾前傳敎之事,雖未聞知,率爾書送之失,實所難免,不可一刻晏然仍冒,請命遞斥臣職。答曰,勿辭,退待物論。朝報
義禁府啓曰,南別殿參奉嚴纘,守僕韓㕾知·李致善·朴永元,庫直洪永善,軍士季風·旕乭屎·三龍等議處公事,依允啓下矣。其中守僕韓㕾知·朴永元,庫直洪永善,軍士季風·旕乭屎等,移送刑曹,守僕李致善,軍士三龍,卽爲放送之意,敢啓。傳曰,知道。禁府謄錄
上在慶德宮。停常參·經筵。
答右議政金壽興箚曰,省箚具悉卿懇。已甚之論,卿何介意?卿其安心勿辭焉。仍傳曰,遣史官傳諭。
答刑曹判書權大運,工曹判書李正英疏曰,省疏具悉。卿其勿辭,從速察職。
答吏曹參判姜栢年,參議金益炅疏曰,省疏具悉。不必爲辭,卿爾其勿辭,從速察職。
答校理鄭維岳疏曰,省疏具悉。不必爲辭,爾其勿辭,從速察職。
答注書李沆疏曰,省疏具悉。爾其勿辭,救護母病。
答同副承旨尹深疏曰,省疏具悉。爾其勿辭察職。
備忘記,殿講居首進士南天,給二分,幼學金遇泰,進士尹濟民,幼學牟世茂,給一分。
戶曹啓曰,今年敬差官覆審時,旣無字號抽栍打量之事,則災傷差錯之邑,似不當區別負數,分等論罪,一如上年例,故臣維重,頃於入對時,以此啓稟,則自上以從大典十負以上罷黜,爲敎矣。諸道災傷啓本,今纔畢至,抄出者十負以上守令,別單書入,竝依榻前定奪,爲先罷黜,雖已遞者,亦爲一體施罰,而各道敬差官啓本,移送刑曹,各邑守令鄕所,色吏·監官·委官·書員·佃夫·地色·勸農等,竝爲依例照律處置,何如?傳曰,允。
持平朴元度啓曰,新授職名,萬不近似,揆分量力,實難承當,且臣曾爲都監郞廳時,以鼓石稽滯事,被推,尙未照勘,以此以彼,決不可冒居臺席,請命遞斥臣職,以重名器,以安微分。答曰,勿辭,推考蕩滌。
政院啓曰,同副承旨除授後,卽日肅拜,例也,而同副承旨李端錫,今日亦不仕進,此實前所未有之事,殊甚未妥。右副承旨尹深,疏批已下,竝卽牌招察任,何如?傳曰,知道。
府啓,請還收金萬重定配,李䎘削黜,李選削奪官爵,閔鼎重削職,成虎徵遠竄,申命圭·李鼎基等一罪論斷之命,請戶曹參判金徽,削奪官爵,門外黜送。措辭竝同前引嫌而退,曾有傳敎,未及聞知,注書簡問,送示箚記,則別無可避之嫌,請掌令柳尙運,出仕。答曰,不允。出仕事,依啓。
右參贊張善瀓上疏。大槪,冒昧陳情,乞罷臣職,以謝公議,以安私分事。朝報
夜二更,東方西方,有氣如火光。五更,月暈。
都摠府啓曰,副摠管李尙敬,文臣朔試射試官,慕華館進去晝仕,請出標信。傳曰,知道。都摠府謄錄
上在慶德宮。停常參·經筵。
謝恩,禮曹判書趙珩,同知鄭韺,五衛將洪柱國,淸風府使安縝,奉常奉事邊四達,校書副正字朴文精,學諭金涑·金尙夏。
吏曹啓曰,臺諫有闕,政事,取稟。
藥房啓曰,夜間寒氣倍緊,伏未審,聖體調攝,若何?臣等,憂慮未弛,敢來問安。答曰,知道。症候,當言于醫官矣。
咸鏡監司書目,南兵使柳炳然,啓聞論罪之後,不計廉恥,冒爲褒貶,已極駭怪,而梁侙事,已爲上聞之後,不待朝廷處分,先置梁侙於下考,欲及未遞職之前,爲一時泄憤之計,觀其擧措,有不可責以人理,同炳然殿最,似不當施行,令該曹稟處,且虐刑濫殺之罪,亦令廟堂,更加稟處事。
原襄監司書目,道內各邑,明火賊作,殺越人命之變,前後相續,被傷人等,開坐,秦繼有妻權氏,翼蔽其夫,代受賊刃,終至得全,不可無褒賞之典,令該曹覆啓處置事。
忠淸監司書目,沔川郡守閔昀,擅離任所,罷黜事,稷山縣監尹以道,新昌縣監朴世樑,限麥秋仍任事。
政院啓曰,昨日臺諫有闕,日勢尙早,而吏曹郞官,不卽稟政,累度催促之後,今始緩緩來稟,其怠慢之習,殊甚可駭,請吏曹當該郞官,推考。傳曰,允。
刑曹啓覆罪人鄭後尙·愛云,唐古介行刑。啓。
傳曰,政事,明日爲之。
右承旨沈梓上疏。大槪,乞遞臣職,以謝人言事。
備邊司郞廳,以右議政意啓曰,都目大政,必行於限內,然後方可無各司久任,積仕人員淹滯之弊,而卽今吏曹三堂上,竝皆引入,前頭無故之日,只是二十六·七日,若或過此,將未免退行於歲後,積仕人外,守令之窠,至於三十餘處,各邑曠官之患,尤極可慮。吏曹判書李尙眞辭疏入啓,待其批下,令政院竝與參判·參議,一時牌招,以爲趁限內開政之地,何如?傳曰,允。
大司諫李嵇啓曰,臣伏聞經幄之臣,陳疏,銓官注擬金益廉之失,以其時臺官,不爲擧論斥之云,臣不勝瞿然之至。益廉注擬之政,卽臣初拜諫職之日也,雖緣引避,旋卽見遞,中間帶職,爲日且久,則尸居之責,臣實難免,而適遭私慽,不卽自列,臣之所失,至此尤大,請命遞斥臣職。答曰,勿辭,退待物論。
咸鏡監司南九萬上疏。啓下備邊司。
答吏曹判書李尙眞疏曰,省疏具悉卿懇。卿無可辭之義,安心勿辭,從速察職。
府啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。請戶曹參判金徽,削奪官爵,門外黜送。措語竝同前答曰,不允。朝報
都摠府啓曰,今日中日試射時,內下弓六十張內,得中三十三張,各其所造弓人姓名,載錄於原單子中,而弓人金時俊,所造弓一張,爲內禁衛李之白所把,第四矢臨發時,控絃引滿,以致中折,此則實非弓人不能精造之致,餘皆無頉之意,敢啓。傳曰,知道。都摠府謄錄
上在慶德宮。停常參·經筵。
右副承旨尹深初度呈辭。傳曰,還出給。
大司憲洪處亮啓曰,臣以狼狽蹤跡,年老病深,已無供仕之路,區區情願,只在於歸死田里,屢回陳懇,未蒙許退,分義所在,不敢一向煩瀆,舁疾入來,祗謝恩命,而頃以安燦等除邑事,重被推勘,尙未照斷,不可一刻仍冒,請命遞斥臣職。答曰,勿辭。推考蕩滌。
政院啓曰,右副承旨尹深,疏批旣下之後,又呈辭單,而旋有還出給之命,設有難便之事,一向引入,殊涉過當,右副承旨尹深,請牌招察任,何如?傳曰,允。
府啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。請金徽,削奪官爵,門外黜送。措辭竝同上引嫌而退,當初卽遞,未遑言事,事在旣往,不必追論,雖自以被斥爲嫌,今不可以此而遞。大司諫李嵇,請命出仕。新除授司諫朴世堂,時在京畿楊州地,請斯速乘馹上來事,下諭。答曰,不允。出仕事,及下諭事。依啓。朝報
上在慶德宮。停常參·經筵。
藥房啓曰,雪後寒甚,伏未審,聖體調攝,若何,濕痰流注之症,亦復何如?臣等,不勝憂慮,敢來問安。答曰,知道。時無加減矣。
獻納尹趾善啓曰,臣於本院前啓,嫌不敢同參,與前無異,前後推緘,尙未照勘,以此以彼,俱難冒居,請命遞斥臣職。答曰,勿辭,退待物論。
假注書李聃命病,代金涑。
大司諫李嵇啓曰,臣氣稟羸弱,不比完人,每當寒沍,雖閉蟄深室,亦且中寒,幾死者數矣,近因寒酷,受傷最深,再昨詣臺還家之後,頭痛如碎,熱勢尤重,頑痰上塞,胸脇若刺,急用峻劑,嘔吐不受,昏窒移時,僅得回蘇,昨日嚴召之降,適當叫苦奄奄之際,欲起還仆,竟未祗赴,違慢之罪,實合萬殞,竢得少定,扶曳來避,臣之所失,至此尤大,請命遞斥臣職。答曰,勿辭。退待物論。
府啓,竝引嫌而退,嫌不參啓,其勢固然,推緘未畢,不可仍在,疾病之來,雖所難免,旣未赴召,在例當遞,獻納尹趾善,大司諫李嵇,請竝命遞差。答曰,依啓。
領敦寧府事金佑明三疏。大槪,本職兼帶,亟賜罷削,以便調治事。
吏曹啓曰,臺諫有闕,政事,取稟。傳曰,來二十六日爲之。朝報
都摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
答左參贊張善瀓疏曰,省疏具悉。不必爲嫌,卿其勿辭,從速察職。記草
戶曹啓曰,今年敬差官覆審時,旣無字號抽栍打量之事,則災傷差錯之邑,似不當區別負數,分等論罪,一如上年之例,故臣維重,頃於入對時,以此啓稟,則自上,以從大典十負以上罷黜,爲敎矣。諸道災傷啓本,今纔畢到,抄出其十負以上守令,別單書入,竝依榻前定奪,爲先罷黜。雖已遞者,亦爲一體施罰,而各道敬差官啓本,移送刑曹,各邑守令鄕所,色吏·監官·委官·書員·佃夫·地色勸農等,竝爲依例,照律處置,何如?傳曰,允。此條疊書戶曹謄錄
上在慶德宮。停常參·經筵。
藥房問安。答曰,知道。一樣無減矣。記草
備邊司郞廳,以右議政意啓曰,都目大政,吏曹三堂上,牌招開政事,頃日啓稟,而參判·參議,皆不赴召,一向引入,大政,決難行於限內,許多守令之窠,若不差出,將有經年曠官之弊,事極可慮。守令之窠,則特爲變通,明日政,爲先差出,何如?傳曰,允。備局謄錄
上在慶德宮。停常參·經筵。
下直,金溝縣令兪枋。
福昌君楨,福善君柟,福平君㮒上疏。入啓。
政院啓曰,推緘未勘,幾至三朔之久,守令未署經,又至四員,外方人馬,留京,或至數月,而憲府之官,多在呈告中,尙未齊坐,揆以事體,殊極未安,憲府見存之員,盡爲牌招,今明日連爲開坐,使之推考畢勘,守令署經,而且今日政,諫院新除授及未肅拜之員,竝爲牌招,俾卽署經,何如?傳曰,允。
戶曹,各道災傷差錯十負以上各邑守令罷職秩,安城郡守崔浣,長鬐縣監尹□,機張縣監柳挺輝,居昌縣監張緯韓,咸陽郡守金斗翼,樂安郡守朴進益咸悅縣監李惟謙,珍島郡守尹時達,永春縣監尹以寔,燕歧縣監李㷪,連山縣監具時敏,載寧郡守柳卓然,高原郡守林翼喬,慶興府使韓侃,平昌郡守宋國龜,狼川縣監洪柱溟,朔州府使李東耉,慈山郡守韓世弼。
校理鄭維岳初度呈辭。傳曰,還出給。
慶尙監司書目,星州呈,以工曹參議李尙逸,病重不得上去事。
京畿監司書目,楊州呈,以大司成申晸,病重不得上去事。
政院啓曰,迎祥詩,明日當爲製述,大提學金萬基,待開門命招,使之出韻科次,何如?傳曰,允。
藥房啓曰,伏未審夜間,聖體調攝,若何?伏聞昨日入侍醫官之言,自上近有氣上之證,眼候不平,欲爲受鍼,卽今日寒如此,此時受鍼,雖出於不得已,臣等,不勝憂慮之至,更與諸醫等入診後,議定,何如?答曰,知道。
假注書金涑改〈差〉,代崔援,事變假注書裵正徽改〈差〉,代兪夏謙。
政院啓曰,工曹參議李尙逸,不得上去事,慶尙監司李觀徵狀啓來到,而受由下鄕,勿許遞改,曾有啓稟定奪之事,依前傳敎,勿爲施行之意,敢啓。傳曰,知道。
吏曹參議金益炅上疏。大槪,臣雖愚昧,粗識分義之至嚴,而卽臣所遭,實非循例相規,至於不論臣者,亦受尸居之斥,則臣之難冒,已決於此,況臣近得寒疾,日加沈綿,卽伏見政院批答,辭旨峻嚴,使之牌招參政,不勝驚惶戰恐,寧欲喪失廉恥,趨詣恩命,而身病如此,竟未祗赴,亟治臣罪,仍鐫臣職事。
大殿受鍼後,藥房·政院·玉堂·二品以上·六曹問安。答曰,知道。
今日受鍼時,以右議政所啓,未畢推一員,變通給錄事,榻前定奪。
執義李東老上疏。大槪,嚴召之下,不得不趨詣闕下,而情勢憫蹙之中,母病方劇,決無冒出供仕之望,敢陳危悃,冀蒙恩遞,以安私分,俾得專意救護事。
崇善君澂上疏。大槪,冒萬死敢陳危悃,還收賜基,以謝人言,亟削職名,仍治臣罪事。
獻納洪萬鍾啓曰,臣之病痼癃廢之狀,實同朝之所共知,而此非偶然傷感之比,風眩類中之症,發於積傷之餘,言語蹇澁,半身偏虛,有時昏眩,或至窒塞,廢蟄委頓,作一僵尸,復起爲人,時月難期,適於新除,遽在此際,繼有召命,非但分義至嚴,不敢退伏,曾以未赴召命,旣被推勘,連次不進,罪積逋慢,不得不忍死扶舁,出謝恩命,而第臣病勢之外,所帶推緘,未及照勘,決不可仍冒,請命遞斥臣職。答曰,勿辭。仍傳曰,推考蕩滌。
以大司成申晸辭狀,傳曰,勿遞。
入侍時,右議政金壽興所啓,頃以榻前臺諫處置措語追改事,承旨呂聖齊及注書,竝有罷推之命矣。今聞呂聖齊之不爲請推,蓋有曲折,當初擧行條件之追改,承旨注書,均有所失,故以請推同僚,爲難,趑趄未果云。罷推之罰,似爲過矣。且尹深之初不致察,亦不可謂全無所失,臣意,則以爲呂聖齊·尹深,竝只爲推考,似可矣。上曰,竝推考。呂聖齊罷職傳旨,爻周,可也。
辰時巳時,日暈兩珥,白雲一道如氣,起自西方,橫過暈上,直指東方,長十餘丈,廣尺許,良久乃滅。自午時至酉時,日暈。夜一更,流星出天苑星下,入坤方天際,狀如拳,尾長三四尺許,色赤。朝報
都摠府啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。都摠府謄錄
訓鍊都監鳥銃色郞廳曺敬彬,以曾任天安郡守時事,方在罷職中矣。本色多務,勤幹之人,亦爲難得,仍爲改啓下,察任,何如?傳曰,允。訓局謄錄
上在慶德宮。停常參·經筵。
謝恩,永興府使梁禹及·朔州府使朴宣興·漢城庶尹李文淸。
大殿,政院·玉堂問安。答曰,知道。
答崇善君澂疏曰,省疏具悉卿懇。世道雖曰日益偸薄,凌轢王子,寧有是理,卿無介懷之嫌,卿其安心勿辭焉。仍傳曰,遣史官傳諭。
答領敦寧府事金佑明疏曰,省疏具悉卿懇。已諭矣,卿其安心,更勿固辭,從速上來察職。
答吏曹參議金益炅疏曰,省疏具悉。雖曰不安,事未妥當,爾其勿辭,從速察職。
藥房啓曰,伏未審夜間,玉候調攝,若何,受鍼之後,抑有其效乎?今日受鍼時刻,定以巳正,宜當,臣等,不任憂慮,敢來問安。答曰,知道。
大殿受鍼後,藥房·政院·玉堂·二品以上·六曹問安。答曰,知道。
今日受鍼時,政官牌招開政事,榻前定奪。
政院啓曰,今日迎祥詩,大提學旣已出韻,兩館提學,亦當同爲科次,而弘文提學,未差,藝文提學姜栢年,牌招,何如?傳曰,允。
入侍時,議于大臣,吏曹參判差出事,及戶·禮曹參判望,議于大臣,皆以堂上,備三望差出事,榻前定奪。
府啓,請還收金萬重定配,李䎘削奪官爵,門外黜送,李選削奪官爵,閔鼎重削職,成虎徵遠竄,申命圭·李鼎基等一罪論斷之命。請戶曹參判金徽,削奪官爵,門外黜送。措辭竝同前新除授大司諫南二星,時在忠淸道公州地,請斯速乘馹上來事,下諭。答曰,不允。下諭事,依啓。
受鍼入侍時,右議政金壽興所啓,以吏曹陞遷之故,堂上不備,都目大政,勢所未易矣。政官牌招,使之開政,以爲差出參判之地,而參議之四招不進,事體未安,亦牌招察任,何如?上曰,竝卽牌招,開政差出,可也。又所啓,乏人之患,近來尤甚,戶·禮曹參判,今方有闕,而從二品中,亦無以備望,殊甚悶慮矣。上曰,兩曹參判,議于大臣,三望,竝以堂上擇擬,可也。又所啓,頃以內局牛黃絶乏之故,屠肆十坐,限歲前許出矣。卽今定限已過,而內局之所捧,不多,若撤去屠肆,還爲禁斷,則御用之藥,亦甚可慮,已出十坐,仍爲勿禁,何如?上曰,依爲之。朝報
右議政金壽興所啓,卽聞嶺東,多有竊發之盜,至於殺越人命云,誠甚可慮。原襄道,則討捕使,只有春川府使,而與嶺東絶遠,勢難譏察矣。上曰,依三南例,使三陟營將,兼行討捕使之任,則可矣。壽興曰,鐵原,亦北關往來大路,三陟營將及鐵原府使,皆兼討捕使,何如?上曰,依爲之。備局謄錄
上在慶德宮。停常參·經筵。
謝恩,正言韓泰東,正言柳鐔厚,長鬐縣監韓翼世,機張縣監韓國俊,軍器主簿柳自三,慶興府使李鳳齡,燕歧縣監洪天敍,連山縣監姜琛,碧潼郡守盧世昌,延日縣監崔橚,珍山郡守權珩,慈山郡守趙國衡,禮曹佐郞金始重,居山察訪裵榮成,左參贊張善瀓,監察李萬亨,狼川縣監金龜萬,居昌縣監許梓,靈林都正翼秀,明川府使李昌胄,丹城縣監尹壽益,護軍李後聃,副摠管洪處大,茂朱府使趙昌期。
大殿,政院·玉堂問安。答曰,知道。
傳,前判書南龍翼,監司黃儁耉,縣監鄭文翰,參議李端夏·李翊相,府使李行登,佐郞廉振名,府使李球,縣監姜邃學,郡守崔元泰,庶尹柳之慶,別提李光勗,縣令柳命天,郡守李恢,佐郞安崟,說書尹趾完,判官姜碩賓,郡守元格·李郁,敎授權愃,郡守林益喬·柳卓然,察訪孫志,副正字李善溥·李宏·林泳·朴泰遜·李喜龍·弼善李夏鎭,參奉方泰重,學錄李聃命,縣監申鑽,主簿宋胤吉,縣監李長英·李斗光·郡守李道一·李克和,察訪金應聲,縣監安漢珪·李衡鎭·許鐔,府使曺無敵,郡守睦來善,府使李仁夏·李擯,完溪副令岌,虞候盧瑀·洪震碩,僉使尹昌元,萬戶金忠男·權簡崔德松,司正李秀彦·金萬運,僉使盧頊等,敍用。判書鄭知和,監司李俊耉,郡守閔鳴九,縣監柳㻼,別提金,郡守林一儒,正郞金世行,縣監安漢珪,判官崔震耉,掌令趙世煥,奉事李得龍·崔天善,兼司僕將李喜寅,護軍李世翊等,職牒還給事,下吏·兵曹。
答福昌君楨等疏曰,省疏具悉卿懇。別無介嫌之端,卿等,安心勿辭察職。
獻納洪萬鍾,副校理申翼相,副修撰李寅煥初度呈辭,還出給。
原襄監司書目,平昌郡守李宗鼎,今月卄一日身死事。
藥房啓曰,夜來寒甚,伏未審聖體調攝,若何?眼患受鍼之後,果有差減之效乎?臣等,不任憂慮,敢來問安。答曰,知道。症候已言于醫官矣。
正言柳鐔厚啓曰,庸陋小臣,五十無聞,但有癃病,甘爲棄物,夢寐之外,濫膺新命,揆分度力,實難承當,惶恐悶蹙,思免非據,適遭朞喪,情結悰切,寒疾兼作,殆不省事,耽延累日,冞增愧懼,再昨服制未盡之前,政院,泛請牌招,嚴召繼降,驚殞惶蹙,欲起還仆,竟未祗赴,逋慢之罪,實所難逃,詣臺自列,不容少緩,而竢病稍間,今將來避,臣之所失,至此尤大,請遞許臣職。答曰,勿辭。退待物論。
院啓,引嫌而退,未赴召命,在例應遞,請正言柳鐔厚,遞差。答曰,依啓。
吏曹啓曰,臺諫有闕,政事,取稟。朝報
上在慶德宮。停常參·經筵。
謝恩,右承旨鄭晳,奉常判事李光迪,漢城判官成熙胄,掌樂主簿孟萬始,北部主簿李玄年,禮賓別提吳始謙,活人別提安廷熽,司宰主簿沈璛,龍岡縣監任相元,咸悅縣監金世弼,沔川郡守李興稷,沃溝縣監尹珩,谷城縣監文榮後,雲山郡守金孝純。
傳曰,政事,過國忌後爲之。
禮曹參議洪柱國初度呈辭,還出給。
藥房啓曰,伏未審夜來,聖體調攝,若何,眼患,亦復何如?昨伏聞入侍醫官之言,今日又欲受鍼,時刻,則依前定,以巳初乎?臣等,不任憂慮,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹問安。答曰,知道。
禮曹啓曰,卽接奉常寺所報內,慶尙道封進薦新早藿,開封看色,則其中雖或似早藿者,而以其形觀之,則決不可謂之早藿云。自本曹取來看品,則果如所報,多有以常藿,作片束丹,假爲早藿者,所見可駭,道內所産處,早藿,未及産出,則頉啓退封,未爲不可,而莫重薦新之物,不爲擇封,如是矇然封進,本道之事,難免不察之責,監司及封進官,請推考。今此封進之藿,還爲退送,令本道新薦早藿,及期極擇改封進事,監司處,分付,何如?傳曰,非但驚駭而已,事之不敬,莫甚於此,當該封進官,拿問處之,監司,亦無親審封進之事耶,査啓。
大司憲洪處亮啓曰,日昨雖蒙推考蕩滌之命,十分難安之勢,不得不再避,而政院累却不捧,臣退而呈單,亦復見阻,方切悶蹙,召牌累降,病未趨命,爲罪實深,而再感彌留,宿疾轉增,委頓累日,逋慢益甚,今始扶曳來避,所失尤大,請命罷斥臣職。答曰,勿辭,退待物論。
掌令柳尙運啓曰,臣頃臺廳,猝覺寒氣遍體,如潑冷水,曳還旅次,達夜叫痛,而翌日承牌,强然就職,重觸風寒,仍致添傷,素患痰厥之症,挾感重發,咳喘嘔逆,吐血數升,方在昏倒悶絶之中,而意外嚴召,適及此際,跬步之地,致身末由,竟未祗赴,罪積逋慢,而陳章未徹,詣臺無路,當遞不遞,今始自列,臣罪至此,益無所逃,請命罷斥臣職。答曰,勿辭,退待物論。
吏曹啓曰,都目大政,必前期開坐,盡擧應行之事,然後定日啓達,而卽今本曹參判·參議,俱不行公,歲前無故之日,只有二十六七兩日,而應行之事,時未擧行,勢將退行於歲後,係是大臣啓辭,蒙允之事,故敢啓。傳曰,知道。
禮曹啓曰,命下矣,本道監司,親審與否,問于陪持,則今此早藿,自都會官直爲封進,監司,則無親審之事云,而監司,亦難免不能常加檢飭之失,故請推考矣,敢啓。傳曰,從重推考。
拿推現告,尙州牧使丁昌燾。朝報
都摠府啓曰,今日入直軍士,當爲中日習射,而國忌相値,不得爲之之意,敢啓。傳曰,知道。都摠府謄錄
上在慶德宮。停常參·經筵。
謝恩,樂安郡守鄭世衡,副校理尹趾善,濟用直長安鏶,司評金奉一,禮曹參議洪柱國,橫城縣監洪受溶,戶曹佐郞柳以升,司僕主簿許壕,文學趙根。
前參判李殷相上疏。大槪,超擢新命,遽及於千萬夢寐之外,驚惶踧踖,罔知攸措,冒萬死敢陳危迫之懇,伏乞亟受成命,以重名器,以安微分事。
戶曹參判沈梓上疏。大槪,伏乞回收新命,以重公器,以安微分事。
大殿,政院·玉堂問安。答曰,知道。
答禮曹參議南二星疏曰,省疏具悉。疏辭,當令喉司稟處焉。
藥房啓曰,伏未審夜來,聖體調攝,若何,眼候漸有差效否乎?臣等,憂慮未弛,敢來問安。答曰,知道。與昨無異矣。
傳曰,典獄摘奸,輕囚放釋。
答前參判姜栢年·李殷相,戶曹參判沈梓疏曰,省疏具悉。今玆之命,意非偶然,卿其勿辭,從速察職。
全羅監司書目,臣病重,辭職上疏上送事。答曰,省疏具悉。卿其勿辭,調理察職。
府啓,請還收前副修撰金萬重定配,前副護軍李䎘削奪官爵,門外黜送,前副應敎李選削奪官爵,前大司憲閔鼎重削職,前正言成虎徵遠竄,申命圭·李鼎基等一罪論斷之命。請戶曹參判金徽削奪官爵,門外黜送。措辭竝同上,引嫌而退,情勢病勢,姑舍不論,未赴召命,在例當遞,行大司憲洪處亮,請命遞差。答曰,不允。遞差事。依啓。
府前啓,前戶曹參判金徽,削奪官爵,門外黜送事。停啓。
禮曹參判金益炅上疏。大槪,寵擢之典,出於夢寐之外,冒死陳懇,冀回成命,以重名器,以安微分事。
大王大妃殿·王大妃殿·大殿·中殿·東宮,政院·玉堂·二品以上·六曹過歲問安。答曰,知道。嬪宮,政院·玉堂過歲問安。答曰,知道。
院啓,請還收金萬重定配,閔鼎重削職,李選削奪官爵,李䎘削奪官爵,門外黜送,成虎徵遠竄,申命圭·李鼎基等一罪論斷之命。臣伏見戶曹參判金徽疏辭,主意陰譎,造語猥褻,乘機逞凶,無所不至,至於柳㝚疏中,事關宮禁,以爲莊頭嫁禍,語及中批之斥,其一,論銓曹,以李䎘之論事,臺臣之還收,率皆目之偏黨,其窺顗鄙躁之態,隱然於辭意之表,臣不勝駭怪也。當初㝚疏所陳,交通締結等語,果未知指爲誰某,而在聖明自省之道,不過有則改,無則勉,而有何熒惑之端?朝臣之澡雪其躬者,益自修礪而已,有何疑懼之事?而徽,乃以爲㝚罪案,勇於辨解,縷縷不已,其心所在,誠不可測也,若其中批一事,抑又甚焉,爵祿者,一國之公器,而非人君所可專焉者,故雖微官庶品,出自中批,而古之人,或有執而爭之者。今徽,則乃欲以甄拔陞擢之柄,盡歸於中批,然則其意,必欲至於科封,墨勅之覆轍而後,已也。設使中批除官,盡當於理,而言官,於徽,獨無形跡之嫌乎?至於偏黨之習,自古人主之所深惡者,爲人臣者,雖以蕩平寅協之道,陳戒其君,猶患其終成痼弊,今徽,則以色目局外等說,外托公言,意實告訐,雖以李䎘之事,言之,臣聞,䎘之伊日席上,所欲論,非止徽所云云數三人而已,而適値僚議不一,未免中止云,則其所謂欲避伐異之名者,豈非臆逆已甚之論乎?言事被譴,君父之過擧,而乘時迎合臺啓,還收重發之公論,而顯加詆斥,其露出腔子,希望不正之態,無所逃於聖明之下,決不可罷職而止。請戶曹參判金徽削奪官爵,門外黜送。正卿之列,朝家命德之器,決不可人人而輕授,今此李殷相新陞超擢之命,出於人望之外,殷相雖文名,素乏行儉,豈可使聖世甄拔之擧,畀之如此之人乎?請李殷相新授判尹,改正。大興縣監朴世柱,莅任之後,不事其事,日夜酣飮,恣肆無忌,至於邑婢之解樂者,土民之所蓄女娼,率皆聚會,置在公衙,需辦飮食,昏酗不省,公務逋滯,吏民愁怨,人言藉藉,略不顧慮,其沈湎廢職之狀,誠極可駭,請大興縣監朴世柱,罷職。答曰,不允。金徽事,殊甚可笑,是非已定,綴拾餘波,欲受何賞耶?爾之此論,與徽一套已甚之說,正自道也。朝報
辰時巳時,日暈兩珥,暈上有背,色內赤外靑。午時未時,日暈。
金宇亨,以吏曹言啓曰,今日受香時,獻官入來之後,香陪書吏三人,不爲來待,千呼萬喚,然後兵曹書吏一人,始到,移時後,漢城府書吏一人,亦到,而刑曹書吏一人,終無形影,不得已以他司書吏,定送,祭享重事,下吏之慢忽,至此,事極寒心,此而循例移文刑曹處之,則無以懲後,故不計瑣屑,敢此仰煩,當該書吏及各其色掌書吏,令該曹分輕重各別嚴治,何如?傳曰,事極過甚,各別嚴刑科罪。
李端錫,以漢城府言啓曰,京中五部諸色軍兵,虛位充定,例於歲末磨勘,而判尹臣李殷相未肅拜,堂上不齊,限內議啓不得之意,敢啓。傳曰,知道。
李奎齡啓曰,臣承命馳進典獄署,在囚罪人等,一一點檢,則啓下罪人四十四名計除,各衙門罪人七十七名內,刑曹所囚黃孝立次知生男,通津官奴京先,現出事也。奴亇赤,其班,奴彦同現出事也。金讓,以相訟事可考文書,累度定日,不爲現納事也。奴太克,稱以贖良,族屬等處,收合銀子,中間偸食,終不還給事也。趙興璞,祖父宗昌,其孫興璞,公貨貸用,經年不爲畢納事也。金世溶,備邊司郞廳柳汝璲發靷時,喪需價銀及木疋,無置處事也。使令朴莫實妻難化,其夫莫實,以書吏捉囚之意,分付之後,久未擧行事也。景天,其子善□私婢招引容接,現露被捉,逐官差事也。婢者斤業,缺婢子重復放賣後,逃亡不現事也。缺朴時得,乘醉作亂於宰相家事也。缺四行訓鍊都監所囚金仁寔妻難今,子世寶缺都監銀子徵納事也。本院所囚任弘亮,家僮缺十一月朔篆文不書事也。以上二十一名,體聖上欽恤之意,直爲放送。刑曹所囚,李信一妻順禮,以姜夢弼呈狀明禮宮所納□木,逢授不納事也。金德男女禮節,水原府田稅米太,限內不納缺都改色米,亦不備納事也。張太成,牛肉犯禁事也。朴承達·李廷建等,屠牛現着事也。李次善,牛肉犯禁事也。司憲府所囚,砲手韓必興,因南部牒呈,本來悖惡,凌辱士夫事也。漢城府所囚,朴君芳外孫孫次大,因備局關,三登私婢乭合等,査問事也。進士李維楫婢業伊,其上典維楫,其奴通津束伍軍京先,捉來使喚,仍稱逃避,現出間囚禁事也。以上九名,姑爲保放。以待該衙門處置。此外諸般罪人,或係殺獄,或係賊儻,或關倫紀,或干犯咀呪。燼餘以下缺
答典獄摘奸承旨啓辭曰,依啓。他餘罪人,令各衙門,趁卽疏決。
答判府事宋時烈疏曰,觀卿疏辭,書以負罪,予甚不安。嚮者之言,開陳予懷而已,卿何引咎若是耶?深用愧歎,至於今玆賞格,實循古規,卿何爲辭?卿其安心焉。仍傳曰,遣史官傳諭。
答平安道博川幼學方裕碩疏曰,省疏具悉。憂愛進言之誠,予用嘉悅,疏中可以議處事,當令廟堂議處焉。
答副校理尹搢疏曰,省疏具悉。深嘉爾憂國進言之誠矣,可不留心焉?疏中民瘼,當令廟堂議處焉。
答執義李東老疏曰,省疏具悉。爾其勿辭,救護母病。記草
都摠府啓曰,副摠管靈陽君翼俊,新番軍士會同分軍事,除標信內兵曹進去之意,敢啓。傳曰,知道。都摠府謄錄郞廳白鴻擧校正。郞廳鄭彦郁書。
