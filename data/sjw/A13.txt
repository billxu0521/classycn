上在昌慶宮。停常參·經筵。
仁順王后國忌齋戒。
政院,大殿單子問安。傳曰,知道。
中殿,單子問安。答曰,知道。
世子宮,單子問安。答曰,知道。
二品以上,大殿單子問安。傳曰,知道。
中殿,單子問安。答曰,知道。
李景仁啓曰,正朝進上鞍子看品,則其中馬皮鞍甲,制造麤劣,所見埋沒,請工曹當該郞廳推考。傳曰,勿推。
徐景雨啓曰,公淸道正月朔,大殿·中殿進上膳品,白紙灑染,殊無敬謹之意,請監司姓名缺推考。傳曰,依啓。
崔葕以都總府言啓曰,中日入直軍士,當爲中日習射,而國忌齋戒相値,退行之意,敢啓。傳曰,知道。
李景仁以句管所言啓曰,金差等出送差備譯官,言于臣等曰,今日乃正朝節日,不可虛度,欲往關王廟焚香云。渠等出入,臣不敢擅斷。敢稟。傳曰,依前例爲之。
李景仁以句管所言啓曰,金差,自前往關王廟之時,例有護行之官,令該曹,依例差出之意,敢啓。傳曰,知道。
李景仁以句管所言啓曰,兩金差,率從胡四十八名,出去東關王廟之意,敢啓。傳曰,知道。
李景仁以句管所言啓曰,金差馬夫大·頭胡雍古大等,使差備譯官,言於臣等曰,切有藥用處,黃連·巴豆·乾薑等願得之云。自前如此求之,則有覓給之事。令兩醫司,覓給之意,敢啓。傳曰,知道。
李景仁以句管所言啓曰,金差等出往關王廟,卽者,還爲入來之意,敢啓。傳曰,知道。
李景仁以句管所言啓曰,金差等,使頭胡實帶從胡一人,金乭屎·鄭命壽等,致言於臣等曰,吾等上年出來之時,與接待大臣等相約,一路往來時,兩將處,南草各數百塊,鷄豬食餘發賣事,刷馬夫處人情徵索事,刷馬便行事,守令處人情需索事,此外種種貽害事,一切減除,永爲謄錄,而飮食間接待事,則各盡誠意,少無虧欠之意,丁寧已定,故今番上來之時,一遵前約,而一路守令,專不念除弊之意,只欲務蔑待之計,極爲未安。臣等曰,我國之待汝等,極盡情禮,而守令不體,致有如此,甚爲驚駭,某某邑薄待,某某事不如前乎,必知的實,然後朝廷必有處置矣。實胡等曰,當入與將帥相議後回報云云而去。俄而還出曰,淸川以北,則人民未集,官事齟齬,雖有未盡之事,不以爲介,至於肅川,則非但飮食草薄,出來之時,亦不出見,平壤則尤甚薄待,酒亦不給,故監八字缺治罪,鳳山則終始不爲出見,五字缺無形,故怒而不食而來,此等之官,必須四字缺國王前治罪,不然則吾等除弊之意歸虛,貴國厚待之意,安在?臣等曰,沿路之官,果如汝等所謂,則誠爲未安,以此之意,細通朝廷云,則還爲入去。敢啓。傳曰,言于備邊司。
李景仁以句管所言啓曰,金差等,自關廟還來之後,晝食及歲時別賜給禮單,各樣饌物入給,而臣等則以連有國忌,前已言之,使譯官等,不得入參之意言之,則胡等曰,國忌之日,不得入參,禮固然矣云云。且出送從胡二名言之曰,今日佳節,國王特許吾等,出遊門外,極爲感激,不知所謝云。大槪此胡等,前頭不知有何難處之事,而目前別無恐嚇之言,頗有喜悅之色。渠等所欲,只在於發賣一事,若速定,則似無久留之意。令該曹,速爲擧行之意,敢啓。傳曰,知道。
李景仁以句管所言啓曰,金差等,從胡二名·鄭命壽,出送于臣等曰,今日吾行,適當節日,國王軫食遠人,恩賜便蕃,不勝感激,但願得衣資段匹,及附竹介何乃鞋子等物云。臣等曰,此則自前正朝別賜,無此例,決不可爲也。胡等曰,吾等亦知正朝規例,而前日龍將出來之時,求而得去,獨於吾等忽之耶?臣等曰,無例之事,不可開端,開諭,防塞入送矣。又出來曰,吾等今行,國王賜接之意,出於前規,非不知感激,而但我國之人得去之物,亦爲一一謄錄,以爲後行之規,此規不可墜落云。臣等反復開陳,以示不可許之意,則鄭命壽潛言於臣等曰,他物雖不可許,而兩差欲得某色段匹,以爲作衣之計,不可不從略塞責云。敢啓。傳曰,知道。各年前例相考處置。已上燼餘
上在昌慶宮。停常參·經筵。
仁順王后國忌。
下直,漆浦萬戶韓緝。
藥房問安。答曰,知道。
以正朝陳賀嚴時刻單子,傳于韓必遠曰,權停。
朴明榑以備邊司言啓曰,羅德憲入去時,來言於本司,請以四件事,往彼相詰,其言似有意見,故入啓定奪,而爲別紙以送矣。及見前來汗書,因此大出疑訝,臣等慮或生釁,只欲遜辭爲答,不與之爭。缺三字開市虜種刷還二條,因傳敎缺五字矣。今見汗書,其言甚爲平順,只缺五字而刷還一款,不復提起,此似有所以然。且聞羅德憲之言,則開市一款,彼亦似無堅執之意,今若力爭,事或可成云,而臣等反復思之,今此虜言之平順者,蓋以摧傷之餘,其氣稍抑故耳,未必實情如此。況北地居胡,專賴開市,以爲生業,其勢恐難專塞,不如捨此,而專力於刷還之爲得。今若竝爭開市,而激動其怒,則或恐無益而有害。大抵所苦於開市者,以差胡不遵行號令,貽弊多端故也,請因此機,更定約束,兩國各遣解事差人,相對講定。凡鷄豬酒食之費,館宇接應之禮,各有定式,毋敢過越,物貨交易,一從平價,則亦可以少抒北民之患。令句管所,善爲開諭,國書中,亦以此意爲答,似當,而臣等亦不敢保其必然,敢稟睿裁。傳曰,啓辭,是矣。但差人不罷,則厥弊,必猶夫前日,除差人句管,只使兩國之民,平價交易,則有相資之益,而無難支之弊等語,善爲措辭開諭,回書中,亦以此意答之,如何?
韓必遠以句管所言啓曰,卽者金差等,出送從胡二名及金乭屎·鄭命壽等,〈言〉於臣等曰,今日頗無聊,欲見朴蘭英·羅德憲等打話。使之入見乎?敢啓。傳曰,使之入見。
傳于韓必遠曰,戊辰以後,胡差無正朝在京時耶?卽爲問啓。
韓必遠以句管所言啓曰,金差使從胡一名及鄭命壽等,出送銀子五兩曰,此乃前日入送紅柿·生梨之價也云。臣等曰,此兩果,今年全不結實,國中絶無,故艱難箇箇收合入送,而厥數不多,不能稱情,方以爲恨,寧有受價之理也,以示牢拒之意,則再三出送,固請留之。臣等曰,汝姑入置,以待朝廷分付云,則還爲持去。敢啓。傳曰,知道。勿捧,可也。
韓必遠以句管所言啓曰,女眞學·朴禮雲,以從胡差備譯官,入於館所,偸醉胡差數字缺酒,而專不察任。胡人等出來,嗔怒朴禮雲,請禮雲推考治罪,以他譯官,改定差備,何如?敢啓。傳曰,依允。
李景仁以戶曹言啓曰,壬申五月日句管所啓辭,丁卯·戊辰年間,乃發賣初頭,而其時則平市署專管,戶曹檢飭發賣,而其中如有開諭之事,則句管所堂上,或招仲男言之,或使譯官,入以開諭,或定物貨之價,或通市人之情矣。今則句管所堂上,直爲管市之人,事體殊甚未安,今後則一依丁卯·戊辰年例施行,宜當。敢啓。傳曰,知道。旣已成規,姑勿更改,可也事,傳敎矣。丁卯·戊辰年例,則雖不敢知,而自是厥後,凡胡差大小發賣,皆自句管所,直爲分付於平市署,如有難處之事,則句管所,令譯官等,開諭周旋,以完其事,其來已久,意實有在。今若本曹,干預於其間,則金人,必以爲戶部之買賣,而求多請益之弊,有所難堪,依前例,自句管所,分付平市署擧行之意,敢啓。傳曰,知道。
韓必遠以句管所言啓曰,戊辰以後,胡差無正朝在京時耶,卽爲問啓事,傳敎矣。臣等歷考各年謄錄,則戊辰年外,無正朝在京時矣。敢啓。傳曰,知道。
韓必遠以句管所言啓曰,兩差所求衣資求請事,答曰,知道,各年前規相考處置事,傳敎矣。臣等取考各年謄錄,則只於戊辰年龍骨大·朴只乃等出來時,兩差表衣次,小紅段三匹,藍紬三匹,胸背五胡竝五部,八高山差胡處衣服次,靑布十九匹,白木綿八匹,又兩差處表衣改造次,藍雲文段三十七尺,紅紬二匹十五尺,又朴只乃求請黑靴子一部,白羊毛精一部,龍骨大求請白羊毛精一部,汗送胡差三人所求黑靴子三部,白羊毛精三部矣。戊辰年出來之時,則厥數不多,而所謂八高山差胡云者,乃卽今之一等胡也。渠之所言,只兩差求之云,姑依其言,只於兩差處給之便當。令該曹,參酌磨鍊,稟旨施行,何如?敢啓。傳曰,卒胡贈給之物,渠等雖或提起,勿。缺三字
韓必遠以句管所言啓曰,卽者朴蘭英·羅德憲等,入見金差,各敍寒暄後,朴蘭英言於金差曰,我是自初同參講和之人,兩國至今和好,豈非兩幸乎?惟願終始如一,永久相保云,則金差等答曰,此言是矣,當初旣已告天成誓,彼此有一失其道,有所相背,則後何敢更告天耶?又與羅德憲語曰,使臣前日入去時,言一路所經處,馬太供給,不定其數,各官報管餉時,不爲明白,不無中間虛疎之弊,而事係金差,不敢憑准處置云。故今番出來之時,各官馬太所給之數,一一計開,給於管餉使處矣。羅德憲曰,汝等如是遵約,足見誠信,且有一事,在前汝國發賣人參,乾正時裂破,全體束之以皮毛,皆失其法,故不能通貨,今則作爲白魚參出來,則可以用之矣。金差等曰,前日所採者,不可更改,前頭新採者,當如使臣之言。朴蘭英曰,人參之裂破,有同布帛之裂破,裂破之布帛,其可用之乎?金差等曰,此言是矣云云。仍爲出來之意,敢啓。傳曰,知道。馬太計開一事,所言的否,令餉臣啓聞。
自未時至酉時,日暈。已上燼餘
上在昌慶宮。停常參·經筵。
以備邊司春信使李浚付軍職事草記,傳于崔葕曰,此人名,付歲抄單子入之。
以領相再度呈辭,傳于韓必遠曰,不允批答。
崔葕以備邊司言啓曰,當初白馬山城設築之意,本欲保聚流民,以爲修復義州之階梯者也。近來流民還集者,已至千餘戶,而新接無賴,生業甚難,誠可矜惻。今年義州屯穀二萬餘石,實是無中生之物也,民苟殿屎,積穀何爲?姑先除出數千石,接濟還集之民,俾得生活,不致渙散之患,似爲得當。敢啓。傳曰,依允。
以備邊司言啓曰,因司憲府啓辭,貢物詳定設局,令廟堂議處事,傳敎矣。此係國家莫重之事,而量田,時未畢役,領相方在呈告中,不須急急爲之,姑待領相出仕後徐議爲之,何如?傳曰,允。
有政。吏批,判書崔鳴吉進,參判李敏求呈辭,參議兪伯曾進,左承旨徐景雨進。
兵批,判書李弘胄進,參判鄭廣成進,參議全湜進,參知金蓍國呈辭,右副承旨崔葕進。
吏批啓曰,呂州素稱難治,以畿甸守令及他道未赴任守令中有聲績人,竝擬,何如?傳曰,依啓。
崔葕以備邊司言啓曰,春信使李浚,方在罷散中,而臣等未及致察,率爾啓請矣。發程已迫,勢難又爲遞改。令該曹,付軍職以送,何如?傳曰,敍用。
兵批啓曰,忠翊衛將牒呈內,新除授衛將柳後聖,身病極重,不得入番云。柳後聖衛將改差,何如?傳曰,依啓。
以戶曹金差二人處衣資單子,傳于李景仁曰,黑段·紅紬,減磨鍊以給,可也。
韓必遠以句管所言啓曰,金差,使頭胡三名及金乭屎·鄭命壽等,致言於臣等曰,吾等入來留此,已過五日,而尙無國王招見之敎,不勝憫鬱,何日丁寧招見乎?臣等曰,國忌後三日尙未盡,五六日間,招見與否,必有分付,汝等勿忙,姑待,自上,雖無招見之敎,而其前汝等發賣,先可爲之。胡人等曰,發賣完畢,自上招見,則別無他事,卽當散去矣。仍出示發賣銀子之數八百二兩,而又有兩差別貿易一百兩云。敢啓。傳曰,知道。
韓必遠以句管所言啓曰,兩差,使鄭命壽等,出言於所着帶子,中路見絶,願得貴國紫的廣帶各一云。臣等,以無前例,且未易措備之物,難以應求云,則胡人等曰,自前亦有得去之時,若此微物,何如是防塞乎?求之不已,勢不得已覓給之意,敢啓。傳曰,知道。
以吏曹賓廳講書武士·師儒缺五字李景仁曰,以謹實之類擇差,年少輕浮之人,不當差出。
以憲府趙邦輔公事,傳于朴明榑曰,覓入公事,皆非宰相推考,使之更爲覓入。
崔葕以備邊司言啓曰,句管所啓辭,金差等,使頭胡實帶從胡一人,金乭屎·鄭命壽等,致言於臣等曰,吾等上年出來之時,與接待大臣等相約,一路往來時,兩將處,南草各數百塊,鷄豬食餘發賣事,刷馬夫處人情徵索事,刷馬便行事,守令處人情需索事,此外種種貽弊事,一切減除,永爲謄錄,而飮食間接待之事,則各盡誠,少無虧欠之意,丁寧已定,故今番上來時,一遵前約,而一路守令,專不念除弊之意,只欲務蔑待之計,極爲未安,臣等曰,我國之待汝等,極盡情禮,而守令不體,致有如此,甚爲驚駭,某某邑薄待,某某事不如前乎,必知的實,然後朝廷必有處置矣,實胡等曰,當入與將帥相議後,回報云云而去,俄而還出曰,淸川以北,則人民未集,官事齟齬,雖有未盡之事,不以爲介,至於肅川,則非但飮食草薄,出來之時,亦不出見,平壤則尤甚薄待,酒亦不給,故監司知之,至於下人治罪,鳳山終始不爲出見,接待之事,全致無形,故怒而不食而來,此等之官,必須啓達于國王前治罪,不然則吾等除弊之意歸虛,貴國厚待之意安在,臣等曰,沿路之官,果如汝等所謂,則誠爲未安,以此之意,細通朝廷云,則還爲入去,敢啓。傳曰,言于備邊司事,傳敎矣。朝廷旣已通使,則一路各官接待之禮,亦不可忽,況今番胡差,別無大段貽弊之事,而平壤·肅川·鳳山等處守令,忽待如是,極爲可駭。三官色吏,令本道監司,爲先刑推,而當該守令罪狀,亦爲査覈啓聞,以憑處置,令句管所,將此意,措辭開諭,似當。敢啓。傳曰,依啓。
崔葕以備邊司言啓曰,以本司草記答曰,缺四字但差人不罷,則厥弊,必猶夫前日,除缺五字使兩國之民,平價交易,則有相資之益,而缺四字之弊等語,善爲措辭開諭,回書中,亦以此意,答之如此事,傳敎矣。此事關係甚重,故當日與本司諸堂上及句管所堂上,一處相議,則多以爲金人多疑,每事必有看督之人,開市不爲則已,爲之則似無只遣商胡之理,與其言之而不從,不如初不發言之爲愈云。此言似有意見,敢此申稟。傳曰,彼不從,據理言之,以觀所答,無妨。
崔葕以備邊司言啓曰,京畿東路,火賊竊發之患,處處有之,而呂州尤稱多盜,設機捕捉,以除民害,似不可緩,而牧使韓會一,居官雖無所失,用計發奸,恐非所長,改差,宜當。前牧使宋興周,雖在罷散中,而才器實合此任,破格除授,以責成效,何如?傳曰,依啓。宋興周事,不允。
崔葕以備邊司言啓曰,聞畿甸火賊,連結公淸道初面,互相出入作賊云,而京畿討捕使之號令,不及於他道,擒捕徒黨,事多拘礙,新除授忠原縣監李培元,素稱有風力,曾經三品實職,討捕使稱號,令與京畿討捕使,同力察任,何如?傳曰,傳聞未必盡實,今姑勿差。
徐景雨以內醫院提調意啓曰,近來兩南所貢靑竹,歲漸瘦劣,慮有民弊,權宜許捧,各官視爲尋常,專不用意擇送,全羅道潭陽所封,今正月令靑竹,尤爲細小,事甚可駭。當該守令,從重推考,色吏則令本道囚禁刑推,而所封之竹,依近例三箇作二箇捧之,而未准之竹,使之加備上納,今後又爲如此,則當該守令,入啓罷職之意,兩南監司處,預爲移文知委,何如?傳曰,依啓。
徐景雨以醫官孫夢象言啓曰,領議政尹昉,病證大槪,連服加入柴胡二朮湯後,瘧疾則雖似減歇,但氣甚困倦,潮熱往來,腸胃乾燥,此必衰老之年,累日廢食苦痛,澌盡蕩敗,元氣極虛,餘熱未殄而然也。益氣·補脾·進食之劑,不可不用,以補中益氣湯,加入麥門冬·烏梅肉·知母鹽水炒各一錢,山梔仁炒·芰殼·生乾地黃酒炒,白芍藥炒各七分,減半黃芪,代乾葛倍升柴,連用十餘貼,兼服獨參湯,和砂糖屑,以扶中氣爲當爲白乎所,詮次啓達向敎是事。傳曰,竝送之。
崔葕以兵曹言啓曰,左右捕盜廳啓辭,所帶軍官等,聯名呈訴曰,自平時,依大典付祿之規,都試一二三等者,各其等第,給賞仕後,以仕之多寡,通融付祿,而捕盜則雖都試無等,捕賊賞仕,及晝夜倍仕,通計之際,應付於內廳之右,以此內廳禁軍等,呈狀于本兵,內外分遞兒,平均付祿,其來已久,而往在壬申年分,因副元帥別啓請,帶去禁軍五十人,先付高品,以慰其心事,自本曹,姑令合遞兒付祿矣,今則非但旣無別啓請,赴西禁軍,至於都試等等通仕付祿,亦非法典,而仍守其時創開之例,使捕盜晝夜倍仕,與捕賊勤苦之仕,歸於虛地,付祿之際,反居內廳之下,殊無勞逸之意,事甚冤憫,依前分遞兒平均付祿事,入啓處置云,觀此呈訴,則捕盜之苦,無出其右,如非厚祿,則勢必難堪,自前捕盜,高品付祿者,實出於不得已矣,今若仍行一時創開之例,不計勞逸之輕重,徒以都試爲主,則禁旅之輩,誰欲就苦捕盜之薄祿者乎?渠等稱冤,勢所必至,若不從前隨事變通,則前頭捕盜之事,將無以慰苦,誠爲可矜,請令該曹,從長善處,以酬其勞之意,惶恐敢啓。傳曰,依啓事,傳敎矣。禁軍等內外分遞兒,本非平時舊例,頃年以來,因渠輩呈狀,或分或合,出於一時隨事變通之擧,而遞兒之分,本非舊例,故還爲合遞兒,已有年矣。捕盜之任雖苦,倍數計仕,則自當從高付祿,而今觀渠輩所訴,分合無常,事甚未妥,依定規付祿之意,敢啓。傳曰,知道。此輩勞苦倍他,更爲參酌處置,可也。
朴明榑以刑曹言啓曰,以李惟達照目,傳曰,此律似輕,問于本院律官,以啓事,傳敎矣。問于律官,則以爲本道啓本取招中,以掩置不捧,爲罪案。以此照律,則當爲奪告身,而當初戶曹啓辭中,無掩置不捧之語,只以不爲徵捧爲罪案,故該曹照斷,如是云云矣。傳曰,此公事,還出給事,傳敎矣。前日崔葕緘答照律時,以公罪入啓允下,故李惟達,亦以公罪照律入啓矣。李惟達緘答,則與崔葕緘答有異,臣等不能詳察,致勤聖敎,極爲惶恐,今此李惟達,以私罪改照付標之意,敢啓。傳曰,知道。
朴明榑以刑曹言啓曰,以政院啓辭,承命摘奸典獄署,時在囚罪人六十八名,一一照點後,依本署囚徒,各其名下,罪名懸錄,別單書啓,大槪啓下囚推罪人外,亦多各衙門囚繫之人,頗有號訴稱冤,而渠之訴冤,或有與囚徒罪目不同者,自己訴冤,固不足取實,而上司所囚,亦不得憑問矣,至於啓下罪人中,如負債不納之人,則訴以應徵之物不多,而其身在繫,不得買賣措辦,如金仁健則請以正妻代囚,如趙繼成·梁時賓·朴命元則請以可信人有實一族保放,定限備納云云,其言亦似果然,請令該曹,稟啓施行,其餘罪人,亦令各衙門,速爲分輕重決放,俾無滯獄,何如?啓,傳曰,依啓,別單中付標之人,使之卽爲放送事,傳敎矣。金仁健則上年十月二十三日本曹啓目,囚禁累年,終始不納,情狀極爲痛惡,而一向加刑,則不無徑斃之患,囚其正妻,定日保放,令漢城府,刻日督徵,期於畢納,何如?啓,保放則或不無逃躱之患,畢納間仍囚事判下,而趙繼成·梁時賓·朴命元則累年囚禁,少無徵納之意,刑推之日,則每以定限畢納爲辭云。此人等,俱以無依止之人,故保放則不無逃躱之患,不爲聽從矣。今因政院啓辭,向前金仁健·趙繼成·梁時賓·朴命元等,可信人處保放,定限督徵,何如?傳曰,依啓。
持平李海昌,正言宋夢錫來啓曰,鶴年之說,不論其他,惟於反正,爲不服之語,以逆珙之死,爲殿下之累德,此兩語,尤可痛心,而不可不痛辨者也。夫反正之擧,大功大德,光于百代,逆珙之死,凶謀昭著,法所當討,皆無一毫可媿,鶴年乃以反正爲不義,以珙之死,爲累德,爲若罪狀未明,而構殺之也。其以是爲非,以非爲是,欺天罔人,莫此之甚也。此說若行當世,而愚民亦或不無疑惑,況後世之人,安能知其言之爲誣而不信乎?是將惑亂萬世之是非,其爲害,豈不甚哉?然則其誣,何可以不辨,其罪,何可以不治也?今若置而不治,則是受其誣而不辭也。臣等爲執法之官,見此誣罔之說,惑亂是非,安得不力辨乎?臣等之論,所以明是非於萬世也,所以明君臣之大義也。姜鶴年請命依律定罪。爲國自有法度,循其法度而行之,乃義理之當然,治之所由成也,捨其法度而爲之,乃私意苟且之爲也,亂之所由生也。以是雖堯·舜之聖,必不能捨法度而致治也。蓋爲國之有法度,猶匠之有繩墨,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,則其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,則竊恐不免爲私意苟且,而不可以爲國矣。碩幹之惡,人人之所共惡也,其惡之也,卽天理之正也。然臣等之論執,非獨惡碩幹也,其區區之意,實惜國法也。爲執法之官,而不能執法,則失職大矣,此臣等之所以力爭而不已者也。請亟命依誣告律照斷。答曰,勿煩。
持平李海昌來啓曰,前戶曹正郞柳偉,曾在廢朝廢母之時,以康陵參奉,與各陵參奉,共陳凶逆之疏。其疏辭極兇,不可忍見,以其罪言之,則不可保其首領。然反正之初,旣已網漏失刑,到今似難一一追罪,亦難一一置之極刑。第綱常大罪,旣已現著之後,亦不可全然釋之,況授之以官,況三曹郞官之極選乎?請柳偉,爲先削去仕版,其餘參疏之人,令禁府査出,一體施行。答曰,不允。
正言宋夢錫來啓曰,近來士夫之間,名檢掃地,守令之潛奸邑婢者,比比有之,此實國綱解弛之致,有識之寒心久矣。鳳山郡守李斗陽,前爲平壤庶尹,率畜府妓,換任移赴,公然駄來,處事之際,亦多乖悖,其蔑法無忌之狀,殊極痛駭。守令之如此犯科者,觀察使所當啓聞處置,而平安監司張紳,拘於顔情,終不擧劾,亦甚非矣。請李斗陽削去仕版,張紳從重推考。戶曹正郞李厚培,前爲全州判官,潛奸邑婢,至於生子。如此之人,不可置諸郞官極選之任,請命罷職。頃日吏曹判書崔鳴吉,獨爲請對,有所陳達。此雖出於慮患愼密之意,而所言公,公言之,可也。事涉軍機,貴在嚴祕,則議于大臣,共與登對,亦可也。今此請對之擧,非但有乖事體,日後他人獨對密啓之路,因此或開,則其爲國家之害,有不可勝言。豈可徒尙其爲國之誠,而置其不念後弊之失乎?崔鳴吉請命推考。傳曰,依啓。判書崔鳴吉,都目過後,不循古規,缺六字率爾請對,其處事,不可謂之盡美矣。缺四字是小過,不必推考。
以兵曹全羅兵使啓本粘連,傳于崔葕曰,雖未本定,軍限已過,則許除乎?問啓。
徐景雨以句管所言啓曰,鄭命壽·金乭屎等,出言于臣等曰,龍骨大去夏,其妻身死,吾等出來之時,龍將懇囑曰,句管堂上,如有前日相識之人,曲通我意,願得喪用之物云。臣等曰,所謂喪用者何物耶?鄭命壽等曰,胡中喪事,多用紙束,不過願得此耳。臣等曰,龍將,自初講定和議,累度出來之人,必有親切之意,有此救喪之言,在我之道,不可辜負,而國法至嚴,不可私與,又不敢煩瀆天聽,其勢固不易也。鄭命壽曰,龍將出此言者,從前出來時,厚蒙國恩,且與接待宰臣情厚,有此切迫之請,若不得情而歸,則缺望必多,必須善處云。臣等竊思之,此胡之求請,極爲駭愕,渠之有喪,豈有所送之物也?但此胡,往來我國者,久矣,自恃主和,必有意望,而有此云云。敢啓。傳曰,量給紙束無妨,問于大臣施行。
韓必遠以弘文館言啓曰,本館將爲新錄,今日當爲會議,而在外同僚,或未肅拜,或以病不來,莫重之事,未免孤陋,請應敎沈之源,修撰鄭雷卿,牌招來參,未差闕員,亦於今政,多數差出,何如?傳曰,依啓。
崔葕以備邊司言啓曰,秋信使羅德憲,押來被擄人訓戎土兵天籍,令刑曹囚禁捧招,啓稟處置之意,敢啓。傳曰,依啓。
以備邊司秋信使羅德憲押來被擄人令刑曹囚禁捧招事草記,傳于崔葕曰,羅德憲押來被擄人,只一名耶?問啓。
吏批,李埈爲知製敎,韓會一爲通政大夫敦寧府都正,洪命耉爲通政大夫司諫院大司諫知製敎,任孝達爲通訓大夫軍器五字缺爲通訓大夫禮賓寺正,金德承爲通訓大夫行缺四字令兼漢學敎授,具鳳瑞爲通訓大夫行副應敎知製敎兼經筵侍讀官世子侍講院文學校書館校理,沈之漢爲朝散大夫行兵曹佐郞,朴守文爲奉列大夫行刑曹佐郞,金慶恒爲通政大夫行呂州牧使,李允榮爲奮忠贊謨靖社功臣通政大夫行豐川都護府使,韓恒吉爲嘉義大夫行熙川郡守,李晦爲通訓大夫行永柔縣令,具仁基爲通政大夫行竹山縣監,李庭顯爲通訓大夫行興陽縣監者。
兵批,金壽賢爲五衛都摠府副摠管,李希憲爲嘉善大夫同知中樞府事,李時郁爲勵節校尉忠佐衛右部將,田遇春爲禦侮將軍行訓鍊院參軍,金鎭爲嘉善大夫龍驤衛副護軍,李埈爲折衝將軍行龍驤衛副護軍,李浚爲折衝將軍行龍驤衛副護軍,鄭之倫爲折衝將軍行龍驤衛副司直,南斗爀爲折衝將軍行龍驤衛副司直,張雲翔爲折衝將軍行龍驤衛副司直,鄭榏爲折衝將軍行龍驤衛副司直者。
行副護軍羅德憲疏曰,伏以,臣本無似,濫膺奉使,日夜兢惕,惟思不辱君命,而問答之際,臣實瞢然,隨機酬酢,誠不自知其當否,到今隕越,措躬無地。臣所受金汗所給鞍具馬一匹,人參三斤,貂皮十四張,臣所不敢自私,請付該曹,以裨軍需之萬一。無任戰兢僭越之至,謹昧死以聞。答曰,省疏具悉。金汗所贈之物,依前領受,可也。
大司諫李埈疏曰,伏以,臣前月二十三日,伏奉聖旨,除臣以司諫院大司諫。伏念臣,才不適時,學未聞道,量分知足,方在屛退之中,聖恩寬假,不忘舊物,超擢踰涯,至責以繩糾之任,雖粉骨糜身,不足以圖報。臣非木石之頑,實感覆載之恩,二字缺再玷邇列,一望淸光,而顧此六字缺不稱之嫌,以榮爲憂,撫躬增惕。況臣犬馬之齒,已過懸車,肢體瘦弱,精神昏耗,宿疢轉痼,遇寒添劇。卽承渙恩,稽謝爲懼,重冕襲裘,舁到一舍之程,氣力氷澌,精爽煙障,眩運之甚,擧一身如旋磨之狀,委頓逆旅,無計前進,瞻望五雲,但有盈衿之淚而已。臣旣病重未進,又無一言,以備採擇,則非臣願忠之志,而亦非聖明所以擢置言地者也,敢以漆室之所過慮者,而粗陳其一二。至治之世,下情畢達而無壅蔽,大亂之世,雖近臣之言,不能通而義理晦。易曰,天地不交,否,其辭曰,上下不交而天下無邦,無邦云者,亡國之謂也。上下不交,則朝廷雖存而亡國之形,已具,竊覵近日之事,無邦之象,其不可憂乎?天下事,只是一是一非,而一國之公議,不可以人力而倒置之。今於議禮之際,殿下旣爲誠孝所蔽,雖以勳舊大臣之言,而拒之以威怒,則三司之連被貶斥,又何言乎?臣子之所爭於君父者,其情果何在耶?推本其片片之血心,惟恐君父之以失禮而見譏於後世,而實無一毫利益於其身也。諛言雖可喜而未必非賣我之人,鯁言雖可惡而此實異日不負我者。若以好惡之私,而遽加喜怒,則人皆戾目窺之,惟恐禍之延及於己,如畏烈火,遠避之不暇,擧一世而爲擣蒜含糊之歸,雖有國家之大利害,誰肯爲殿下言哉?國之興亡,由於士氣之衰旺,其所係之重,旣如是。我朝列聖相承,皆以扶植士氣爲急,至宣祖大王臨御五十年,亦未嘗罪一諫官,實賴忠義之氣,塞乎兩間,維持國脈,陰護世道,平居則苟容爲恥,臨亂則挺身思奮,雖經辰巳之變,迄收潰裂之勢,至乎昏朝,倫紀雖滅絶,而投書敢諫者,相續於公缺四字腔臆而言,不以批鱗爲恐,此豈非前六字缺其在盛朝,宜有以益加扶植,以不負我列聖培養之法也。夫立明廷,爭得失,徇國而不徇君,此實前哲之所言,士夫之當勉也。若欲以一時好惡,而變易其所論,其不近於子思之憂於衛侯者乎?自古國家之患,莫甚害於罪言者,誠以直士屛黜之餘,人主志氣益肆,凡所擧措,惟意所欲爲,而無所顧忌。惟此衰世之事,豈盛朝之所宜有也?伏願殿下,回震霆之怒,如日月之更,向之以言事而補外,及屛之塞上者,速賜放還,則言路開而士氣勵,其爲國家之福如何?臣近見姜鶴年之疏,狂妄謬戾,甚矣。我殿下盛德神功,超出百王,眞可謂建天地而不悖,而今此爲此怪論,有若爲聖德之累焉。是猶擧火而爇天,於聖烈何損?兩司之請罪,固其宜也,然自夫聽言之道而言之,則或有所容之者。古有立謗木而聞其過,禁妖言而重其律,治亂之世,氣像之寬促不同如是。陸贄之言曰,諫者之狂,恃我之能容。以此而言之,聖上之不允臺議者,實盛德事也。蓋之如天,容之如地,益恢茹納之度,必以包容爲務者,此微臣之所望於聖明也。臣偶讀漢史,伏見光武中烈,有爲後世法者非一,聞張純之言,而毁廟於洛陽,聞朱勃之言,而解怒於勳舊。且容淸節之士,噓起士氣於炎運之衰,至於有志文治,修明典禮,數引公卿,講論經理,此無非後世之取法也。臣於在途之時,昏霧四塞,咫尺不辨者二日,先儒以是,爲下情蒙蔽之應,其徵可虞,而加以愆陽恒若,閱冬而無氷,西奴益肆,窺江之有患。天災時變之疊出,邊虞民瘼之愈甚,敢將嫠婦之憂,冒貢野人之癡。遇難而懼,此哲王之所以益聖也,伏願殿下,惕然於此,益盡其求言圖治之政焉。伏念臣,小器旣盈,孤根易危,數年以來,榮望四字缺省愆林下,以保晩節耳。鳧雁去來,不足三字缺而鳶魚上下,得遂其飛潛,庶使負辜之臣,叨竊知止之名,此亦天地洪造之恩也。伏願聖明,諒臣愚庸之實,老病之甚,不可勝任之狀,亟遞所帶之職,且逭其逋慢之罪,散髮披裘,俾逍遙於晩景,含哺鼓腹,以歌詠乎太平,臣不勝瞻天望聖,激切懇祈之至,謹昧死以聞。踏啓字而下。已上燼餘
辰時,日暈。巳時,日暈兩珥,暈上有冠,色內赤外靑。春坊日記
上在昌慶宮。停常參·經筵。
下直,河東縣監呂焯。
政院,世子宮單子問安。答曰,知道。韓必遠啓曰,領議政尹昉再度呈辭不允批答,昨日未時,分排於知製敎金霱,今始製進,而專不用意,措語無倫,請金霱推考,改分排,使之急急製進。傳曰,依啓。先罷後推。
崔葕以都摠府言啓曰,今日入直軍士,中日習射,請出標信。傳曰,知道。
崔葕以兵曹言啓曰,因本曹全羅兵使啓本粘目,傳曰,四字缺年限已過,則許除乎,問啓事,下敎四字缺兵,年限已准,則依法許除,一邊本定,乃是格例矣。敢啓。傳曰,知道。
傳于崔葕曰,金差明明日,當爲招見,政院知悉。
韓必遠以句管所言啓曰,今日,使市人等,入館所論價,發賣之意,敢啓。傳曰,知道。
崔葕以句管所言啓曰,金差等歲時衣資,依該曹啓下數,使差備譯官等,措辭入給。臣等仍嚴飭譯官等,從胡等亦給之意,如或提起,峻辭防塞,使不得更言而入送矣。兩差,衣資則卽爲領受曰,此乃國王恩賜,不敢致謝,但從胡等,皆不給乎?譯官等,依臣等之言峻斥,則兩差曰,諸從胡,雖不得依前徧給,其中汗之所送一人,則不可不給云。所謂汗送一胡云者,實帶稱名胡,而前日出來雄太時身死之後,此胡代來者也。前日雄太時出來時,有別樣贈給之物,故此胡等,欲以此援例,其爲情態,尤極痛惡。兩差所言如此,故敢啓。傳曰,知道。實帶給之,可也。
崔葕以句管所言啓曰,金差出送雍胡等二名,及金乭屎·鄭命壽等言曰,吾等留此已過六日,而汗書及進獻之物,尙未入納,不勝悶鬱,且適値歲時,過蒙國王厚遇遠人之恩,酒食則醉飽,連日遊嬉,不勝感激,但貴國使臣入往之時,例設戲子,以侈接待之禮,加以我國習俗,歲首之時,則必以戲子爲讌樂助歡,願得戲子,一以爲客中破寂之資,一以爲歸國矜誇之地云。臣等曰,戲子非如京中恒留之人,皆散在南方遠邑,只於科擧用之,汝等所願,不是難事,而目前無一人留在,無可奈何。諸胡等,頗有慍色曰,吾等所願,不必衆多,雖一二人拙者,亦可觀而取樂,何如是搪塞乎?臣等曰,此亦非吾等所可任意,當通于朝廷,雖一二人,有則使之入見,無則無以副汝請矣云,則還爲入去之意,敢啓。傳曰,招給數三人,使觀戲無妨。
崔葕以兵曹言啓曰,以本曹捕盜三字缺付祿依定規施行事草記,傳曰,五字缺苦倍他,更爲處之,可也事,下敎矣。禁軍四字缺試等數爲次第,自是流來規例。今此捕盜軍官等,雖有倍仕之規,而未參於等數者,則論以無等,只受司勇之祿,此渠輩之所以呈訴也。今後每等入格者,則通計仕度,例付於各等之上,未參等數之人,亦爲陞付於三等之下,使之添受祿俸,則自無遞兒分合之弊,而可酬其勞。敢啓。傳曰,知道。
崔葕以備邊司言啓曰,以本司草記,羅德憲押來被擄人天籍,令刑曹囚禁捧招,啓稟處置事,答曰,羅德憲押來被擄人只一名耶,問啓事,傳敎矣。羅德憲押來之人,則只天籍一人而已。敢啓。傳曰,知道。
崔葕以句管所言啓曰,金差等,使差備譯官等,言於臣等曰,願得曆書四五件云。依前例,令觀象監覓給之意,敢啓。傳曰,依啓。
朴明榑以義禁府言啓曰,金差處戲子數三人招給,使之觀戲無妨事,傳敎矣。京中絶無才人,一邊急急移文于京畿監司之意,敢啓。傳曰,知道。
行大司憲趙翼,執義兪省曾,掌令尹烇,持平洪命一·李海昌啓曰,凡推考之事,下人則刑曹主之,朝官則本府主之,非但特命推考,及自下啓請蒙允者,當推問,或公事場應推者,不必煩於啓聞,則自本府,直發公緘推問,觀其緘辭,或啓達,或自本府處置,乃流來舊規也。頃日趙邦輔之事,旣有備局移文,以嘉善之秩,見崇品隔等之官,公然掠過,不爲避馬,其陵躐之失,不可不正,而在於事體,應推無疑,不必啓請。故依舊例,直發公緘,取其緘辭以啓矣,乃有前例公事,覓入之敎。本府所藏文書,年月稍遠者,皆亡之,只有年歲來文書,故所得數丈,皆堂下官推考公事矣。及承覓入公事皆非宰臣更爲覓入之敎,復爲搜覓,則嘉善官本府推考緘答公事,有二丈,而皆自本府分揀,不爲入啓。以此觀之,則宰臣本府推考,竊恐前例,則六字缺大典囚禁條,杖以上囚禁註云,凡不四字缺問,七品以下直推,其意,蓋謂凡推考者,杖罪以上,皆囚禁以問,此則以下人言也,朝官則不囚,故公緘推問,而七品以下,官卑故不爲緘問,而直使進來以問也。以此觀之,則六品以上緘問,則不分高下,皆當緘問,旣當緘問,則似無啓下與本府推考之別也。第再下前例覓入之敎,竊恐聖意,以臣等爲創開無前之事,臣等何敢自以爲是,而晏然仍冒乎?請命遞斥臣等之職。答曰,勿辭,退待物論。
正言宋夢錫來啓曰,鶴年之說,不論其他,惟於反正,爲不服之語,以逆珙之死,爲殿下之累德,此兩語,尤可痛心,而不可不痛辨者也。夫反正之擧,大功大德,光于百代,逆珙之死,凶謀昭著,法所當討,皆無一毫可愧,鶴年乃以反正爲不義,以珙之死爲累德,爲若罪狀未明而構殺之也。其以是爲非,以非爲是,欺天罔人,莫此之甚也。此說若行,當世之愚民,亦或不無疑惑,況後世之人,安能知其言之爲誣而不信乎?是將惑亂萬世之是非,其爲害,豈不甚哉?然則其誣,何可以不辨,其罪,何可以不治乎?今若置而不治,則是受其誣而不辭也。臣等爲執法之官,見此誣罔之說,惑亂是非,安得不力辨乎?臣等之論,所以明是非於萬世,所以明君臣之大義也。姜鶴年請命依律定罪。爲國自有法度,循其法度而行之,乃義理之當然也,治之所由生也。以是雖堯·舜之聖,必不能捨法度而致治也。蓋爲國之有法度,猶匠之有繩墨,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可爲國也。碩幹之惡,人人之所共惡,其惡之也,天理之正也。然臣等之論執,非獨惡碩幹也,其實惜國法也。爲執法之官,而不能執法,則失職大矣,此臣等之所以力爭不已也。請亟命依誣告律照斷。答曰,勿煩。
朴明榑啓曰,大司憲趙翼,執義兪省曾,掌令尹烇,持平洪命一·李海昌,竝避嫌退待,掌令金德承未肅拜,今日以監察爲茶時之意,敢啓。傳曰,知道。
正言宋夢錫來啓曰,頃日吏曹判書崔鳴吉,獨爲請對,有所陳達。此雖出於慮患愼密之意,而所言公,公言之,可也。事涉軍機,貴在嚴祕,則議于大臣,共與登對,亦可也。今此請對之擧,非但有乖事體,日後他人獨對密啓之路,因此或開,則其爲末流之害,有不可勝言,豈可徒尙其爲國之誠,而置其不念後弊之失乎?崔鳴吉請命推考。大司憲趙翼,執義兪省曾,掌令尹烇,持平洪命一·李海昌,竝引嫌而退。凡朝官之有失者,司憲府毋論宰臣堂下,直發緘問,旣是流來之規。近來亦用此例,而適皆自本府分揀,不爲啓問而已,則緘問宰臣,實非今日臺官所創之事。少無可避之嫌,請大司憲趙翼,執義兪省曾,掌令尹烇,持平洪命一·李海昌,竝命出仕。答曰,依啓。崔鳴吉事,不允。
朴明榑啓曰,臺諫出仕,命下矣。今已日暮,明日牌招之意,敢啓。傳曰,知道。
夜一更二更,電光。
領議政尹昉再度呈辭。不允批答。
王若曰,昔疾今瘳,方切造朝之望,前言已悉,胡又上章而辭?進退之機,安危所係。惟卿,以上相子,爲元老臣,謝太傅之風流,坐鎭浮俗,婁承相之德量,允愜具瞻。素履丹忱,確乎其守,蒼顔白髮,翼然在朝,人皆望若泰山,予實倚如砥柱。顧惟大臣之職,寔乃百責所歸,啓心沃心,代天而理物,公耳國耳,論道而經邦。惟其世篤忠貞,是以民曰父母。夙夜盡瘁,縱未免榮衛之愆,神明所扶,終必有勿藥之喜。虜使在館,供給之費尤難,民生殿屎,經界之役方急,政屬艱危之日,諒非辭退之時。春日載陽,可陳才而就列,朝野縶望,冀扶顚而持危。我方側席而待卿,卿豈捧身而棄我?於戲,國家所恃,休戚是同,念先朝拔擢之恩,益勵初志,體寡人仰成之意,勉回遐心。所辭宜不允。故玆敎示,想宜知悉。折衝將軍行虎賁衛司直知製敎李昭漢製進。已上燼餘
上在昌慶宮。停常參·經筵。
有政。吏批,判書崔鳴吉被論,參判未差,參議兪伯曾進,左承旨徐景雨進。
兵批,判書李弘胄進,參判鄭廣成進,參議全湜進,參知金蓍國呈辭,右副承旨崔葕進。
吏批啓曰,判書崔鳴吉被論,參判未差,小臣獨政未安,何以爲之?敢稟。傳曰,仍爲之。
崔葕以備邊司言啓曰,因句管所啓辭,龍骨大處,量給紙束無妨,問于大臣施行事,傳敎矣。龍胡所求,極爲三字缺不可開例,而渠亦私請於前日所知,句管所少三字缺朴之意,覓送白紙四十束,以答其望,亦或無妨。敢啓。傳曰,依啓。
以禁漏嚴時刻單子,傳于朴明榑曰,仁政殿爲之。
崔葕以兵曹言啓曰,本曹佐郞蔡忠元,以子息成婚事,受由下鄕,久曠職務,改差,何如?傳曰,依啓。
崔葕以承文提調意啓曰,本院前權知副正字趙重呂·金華俊·李壽仁·許博,方在罷散中,依前例,隷習官啓下,付軍職,冠帶常仕,何如?傳曰,依啓。
李聖求啓曰,明日金差招見時,榻上入侍及捧書,何承旨爲之乎?敢稟。傳曰,都承旨入侍,左承旨捧書。
持平李海昌,正言宋夢錫來啓曰,鶴年之說,不論其他,唯於反正,爲不服之語,以逆珙之死,爲殿下之累德,此兩語,尤可痛心,而不可不痛辨者也。夫反正之擧,大功大德,光于百代,逆珙之死,兇謀昭著,法所當討,皆無一毫可愧,鶴年乃以反正爲不義,以珙之死爲累德,爲若罪狀未明而構殺之也。其以是爲非,以非爲是,欺天罔人,莫此之甚也。此說若行,當世之愚民,亦或不無疑惑,況後世之人,安能知其言之爲誣而不信乎?是將惑亂萬世之是非,其爲害,豈不甚哉?然則其誣,何可以不辨,其罪,何可以不治也?今若置而不治,則是受其誣而不辭也。臣等爲執法之官,見此誣妄之說,惑亂是非,安得不力辨乎?臣等之論,所以明是非於萬世,所以明君臣之大義也。姜鶴年請命依律定罪。爲國自有法度,循其法度而行之,乃義理之當然,治之所由成也。捨其法度而爲之,乃私意苟且之爲也,亂之所由生也。是以雖堯·舜之聖,必不能捨法度而致治也。蓋爲國之有法度,猶匠之有繩墨,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡也,其惡之也,實天理之正也。然臣等之論執,非獨惡碩幹也,實惜國法也。爲執法之官,而不能執法,則失職大矣,此臣等之所以力爭而不已也。請亟命依誣告律照斷。答曰,毋庸堅執。
持平李海昌啓曰,前正郞柳偉,曾在廢朝廢母之時,以康陵參奉,與各陵參奉,共陳凶逆之疏。其疏辭極兇,不可忍見,以其罪言之,則不可保其首領。然反正之初,旣已網漏失刑,到今似難一一追罪,亦難一一置之極刑。第綱常大罪,旣以現著之後,亦不可全然釋之,況授之以官,況三曹郞官之極選乎?請柳偉,爲先削去仕版,其餘參疏之人,令禁府査出,一體施行。驪州牧使,自前常以堂上有履歷之人差送,乃守令中尊重之官也。新除授牧使金慶恒,曾任縣監,履歷不多,頃者超授熙川郡守。物議猶以爲不滿,今又超授此職,莫不駭異。揆以政體,固不當如是,而前爲松禾縣監時,頗有顚妄之事,且輕犯漢兵,至於被擒,其輕躁慮短,據此可知。請命遞差,其代極擇差送。答曰,不允。金慶恒旣已除授,不必改差。
崔葕以句管所言啓曰,今此出來金乭屎·鄭命壽等,一自朴仲男不來之後,彼此傳語,專賴此人。故言語低昻,好歹操縱,在渠之舌上,臣等之凡接待開諭時,亦以此人等通之。初到之日,此人等,頗有周旋之事,而數日來,兩差及頭胡等處,有贈給之物,而渠等則無所得,遽生怨怒之意,言語不順,事事生梗,其爲情態,甚爲痛惡。但此人等,自初往來,熟諳我國事情,在前仲男及乭屎等處,有潛自贈物之時,以示我國曲恤,不失其歡心,似五字缺議處,何如?上曰,依啓。
崔葕以句管所言啓曰,今日使市民等,方入館所開市,而如紙束·靑皮等雜物,則幾盡和賣,而至於大段,則臣等力塞,故胡等雖一二匹願買,而市民等,滿庭呼訴,抵死不出,胡人等三四爲群,數數出來,嗔怒萬端,其勢終不可但已。大段則雖不可得,而如蟒段·蘇州段·楊段次等大段之類者,去夏天使時所留,多在於該曹云,若以此發賣,則該曹亦不失本,而少抒市民目前之急,令廟堂,急速議處,何如?傳曰,依啓。
崔葕以句管所言啓曰,胡人等,又出來問招見之日,臣等曰,明日自上,當招見矣。仍問曰,從胡詣闕之數幾何?胡等曰,今此新來之人,皆願見宮闕之美,應往者六十八人。臣等曰,闕內狹窄,決不可如是多往云,則胡人等曰,八孤山之人,各各願往,不可減數,臣等反復開諭後,始許以四十八名詣闕云。敢啓。傳曰,知道。
以戶曹胡人實帶處贈給單子,傳于崔葕曰,白紙勿給。
吏批,李敏求爲兼同知經筵成均館事,金蓍國爲知製敎,鄭百昌爲通政大夫兵曹參知知製敎,李滈爲通訓大夫行戶曹正郞,元振河爲通訓大夫行成均館典籍者。外,尹進卿爲通政大夫行鳳山郡守,吳䎙爲朝奉大夫行桃源道察訪者。
兵批,朱岦爲嘉善大夫同知中樞府事兼羽林衛將,李敏求爲嘉善大夫行龍驤衛上護軍,姜善餘爲折衝將軍僉知中樞府事兼五衛將,金憙爲折衝將軍僉知中樞府事兼五衛將,趙元弼爲折衝將軍僉知中樞府事兼內禁衛將,安士諴爲折衝將軍行忠武衛司勇,柳津爲折衝將軍行忠佐衛司勇者。
辰時巳時,日暈兩珥,暈上有冠,冠上有戴,色皆內赤外靑。午時未時,日暈。申時,日有兩珥。已上燼餘
上在昌慶宮。停常參·經筵。
有擧動。
崔葕以都摠府言啓曰,都摠管南以雄,以春享大祭永寧殿亞獻官,肄儀進參事,禮曹進去,請出標信。傳曰,知道。
領議政尹昉三度呈辭,傳于韓必遠曰,不允批答。
崔葕以備邊司言啓曰,句管所啓辭,金乭屎·鄭命壽等二人別贈給,令廟堂議處事,傳敎矣。此二人等所爲,殊甚痛惡,而旣以彼人待之,則似三字缺其歡心,令該曹,量給某物無妨。敢稟。傳曰,依啓。
韓必遠以句管所言啓曰,金差等三字缺四十八名,卽者詣闕之意,敢啓。傳曰,知道。
韓必遠以句管所言啓曰,金乭屎·鄭命壽等,出來言曰,吾等在於兩間,凡事盡心周旋,此意不可不知,但有切迫欲得之物,而不敢每煩云。臣等曰,汝之所求,雖不可盡副,而不至大段,則可以覓給。乭屎等曰,吾等所着帶子,盡破無形,願得小紫的廣帶各一云。乭屎等,將欲求物,必稱周旋云,其爲情態,尤極痛惡。乭屎等所求帶子,依前給之乎?敢啓。傳曰,依啓。
崔葕以備邊司言啓曰,句管所啓辭,金差所求蠎段等物,以該曹天使時所儲發賣事,令廟堂議處事,傳敎矣。大段·蟒段等,非本國所産之物,令句管所,極力防塞事,已有成命,而句管所不能防塞,遽有此請,極爲不當。該曹雖有所儲,而不欲出賣者,亦非慮其失本也,若知該曹之發賣此物,則日後之弊,有不可勝言。令句管所,極言非本國所産,極其難得之意,而市民等若干小段,以塞其所求,明示不可必得之形,以絶後患,宜當。敢啓。傳曰,依啓。
傳于韓必遠曰,前日則胡書,承旨捧之,而今日則不依前例,殊欠察爲,未諳前例而然耶?今後若不諳前例,則更加詳問,勿如今日之爲也。
韓必遠以司饔院提調意啓曰,今日金差招見時,假提調行司果愼坤,退盤之際,柏子少許散落。殊無敬謹之意,請推考。傳曰,依啓。
韓必遠啓曰,胡差拜席,誤設於楹內,致勤聖敎,極爲非矣。請當該司鑰推考。傳曰,當該下人推考。
韓必遠以句管所言啓曰,今日乃間日宴也。臣等設行入參,各敍寒暄後,仍曰,汝等入來之日,暫得相見,厥後連有國忌,更不得相接,甚覺鬱鬱。馬胡曰,入來之後,過蒙國恩,飽食醉酒,感不可言,相阻之久,事勢然矣。設樂行酒數盃後,請見戲子,使二人,見呈才,則胡人等,極以爲喜曰,使遠方人,見所未見之事,國王之恩,尤極感激云云。行五爵後,馬胡曰,相坐疎遠,不得從容談話,撤去相近地坐,可乎?臣等卽從其言,撤罷俱坐。仍問曰,兩國旣爲兄弟,凡有所懷,不得不言,會寧開市一事,前已言之盡矣,而今番汗書又及之,極爲未安,會寧去京師一月之程,其土無物貨人民,極殘薄,斷非開市之地,而汝國必欲一年兩度開市,此豈可能之事乎,雖不得永爲停廢,而或兩年一度爲之,則猶可許也。至於開市時差胡出來,其供億之費,恐嚇之端,不可勝言,差胡之害,甚於開市,無已則只令兩國商民,私相和賣,差胡切不出送,則兩國甚爲便益,此事,汝等不可不勉從。馬胡曰,兩國開市時,不可無領主者,決不可從也。臣等反復開陳,則馬胡曰,此非吾等在此決斷之事,當歸言於汗而處之。臣等曰,吾等亦固知汝不得任意,而差人之送,在我國,爲莫大之害,汝乃在汝國有權之人,若善辭言之,則汗豈有不從之理也?馬胡曰,然則然矣,但會寧管市差人,已爲出送,更無所及,今番則貴國亦送大官,善爲區處,各從所願,定爲規式,則其後雖不送差人,亦無不可,然不送之事,何可必也,歸報於汗,則當明白焉。臣等曰,若因汝,得罷差人,則其幸,可言耶?馬胡曰,今番貴國使臣回還時,必有回報矣。臣等又曰,今番汝等留置管餉銀參,厥數甚多,一時發賣,其勢極難,汝等所求大段,則今管餉使,有則許賣,無則不能從之,以所有物貨,平價和賣,而一半則隨所備,追後輸去,甚爲便當,汝等不可不依此爲之。馬胡曰,所言則是矣,而但有一事,上年銀參和賣時,曲從貴國之言,一半追後輸去時,許多人馬,不可空來,持來若干銀參,以爲和賣,則貴國言春秋和賣,規外又爲出來發賣,至及於國書中,極爲未安,今番又留一半,則追後輸去時,必有上年迎送之費,吾等亦何甘受責言耶?臣等曰,管餉無物貨,不得一時三字缺發此言也,汝等如是言之,姑以此意,通六字缺臣等曰,汝等往來時,一路之弊,盡爲除去,國家以此爲嘉,檢飭一路,各別厚待,而聞數三邑薄待之意,不勝驚駭,守令則使監司査覈啓聞,邑吏則爲先刑推,此意,汝等不可不知,至於鳳山郡守,以全不出見之故,爲先罷職,其代已出,汝等下去之時,可知之矣。李斗陽適以他事罷遞,故臣等托以言之矣。馬胡曰,天使出來時,前言講和事,言及乎?臣等曰,汝等前有此言,故初欲言及於天使矣,其時汝國悉衆西犯,方與天朝爭戰,何敢與天使,出此言耶,汝國每侵天朝,而出此講和之言,極爲無理,今後則絶不爲如此之言云,則胡等點頭無語矣。臣等又問於馬胡曰,所道里,自初講和之人,爲我國,極其致誠,故每思不忘,今其無恙好在否?馬胡與老胡及雍古大等相議後,言曰,去夏已爲身死云。臣等陽爲驚怪曰,所將年少壯健,緣何致是耶?馬胡曰,不幸因病而死云,所胡死於西犯時云者,果是矣。馬胡等仍請曰,吾等爲接待宰臣,略設肉饌云。臣等曰,吾等旣爲汝設宴,汝等又何設饌?固辭再三,則馬胡等,令從胡等,各進烹牛肉一器,行酒五巡後,馬胡請曰,我等旣見貴國戲子,且聽音樂,甚爲感幸,吾等亦出我國之舞,以娛之,不亦樂乎?臣等以夜深,固言罷出,而一邊强留,一邊使從胡二人,起舞於前。臣等又以夜深爲言罷出,而渠等,極其歡喜,縷縷致謝矣。臣等今日,又以從胡減數事,先言於金乭屎等,則極爲驚駭曰,我國信使入往時,許多員役之外,商賈人馬之數,不下累百,彼國盡爲供饋,今此從胡減數之言,必以爲怒,雖言之,有害無益云。且胡差等,皆已醉深,故今日不得言之,姑待後日,欲爲提起爭辨之意,敢啓。傳曰,知道。言于廟堂。
韓必遠以句管所言啓曰,今日賜宴時,臣等四字缺行,胡等言於臣等曰,今日拜謁國王六字缺臣等言於馬胡曰,汝等率來之人,初則不四字缺名,而歲歲增加,今則多至於百有餘名,非但一路供億之費,勢所難支,不定厥數,此後又有所加,則甚爲未安,汝等須見隣國之弊,減數率來,則不勝幸甚,如此大段除弊之事,非馬將,何能盡言?馬胡曰,今番率來之數,有加於前者,以運去紅柿,八高山各送二人,故十六名加之,九名則自中途,先送紅柿,七名則欲送京中所貿之柿,仍率上來矣。臣等曰,今番加數,則雖因運柿,而前頭又安知有加於此者乎,兩國和好,可期千百年之久,若不從略率來,則其可繼久之道耶?臣等以利害反復言之,則馬胡答曰,此非吾在此自斷之事,以貴國之言,明白歸語於汗前。臣等曰,汝言是矣,若賴汝,減數率來,以除我國之弊,則可知汝誠信矣。馬胡曰,當歸語矣。馬胡雖無顯然發怒之語,而慍色滿顔,頓失歡情,使金乭屎等,言於臣等曰,今日已謁國王前,明日定欲打發云。臣等曰,汝等路困未歇,遽欲回還,待客之道,無乃未安乎?胡等曰,國王極盡厚待,雖久留,有何所妨,國中多事,行色甚忙云。臣等曰,當以汝等之言,通于朝廷矣。行六爵後,仍爲罷出之意,敢啓。傳曰,知道。
持平李海昌,正言宋夢錫來啓曰,鶴年之說,不論其他,唯於反正爲不服之語,以逆珙之死,爲殿下之累德,此兩語,尤可痛心,而不可不痛辨者也。夫反正之擧,大功大德,光于百代,逆珙之死,凶謀昭著,法所當討,皆無一毫可愧,鶴年乃以反正爲不義,以珙之死,爲累德,爲若罪狀未明而構殺之也。其以是爲非,以非爲是,欺天罔人,莫此之甚也。此說若行,當世之愚民,亦或不無疑惑,況後世之人,安能知其言之爲誣而不信乎?是將惑亂萬世之是非,其爲害,豈不甚哉?然則其誣,何可以不辨,其罪,何可以不治也?今若置而不治,則是受其誣而不辭也。臣等爲執法之官,見此誣罔之說,惑亂是非,安得不力辨乎?臣等之論,所以明是非於萬世也,所以明君臣之大義也。姜鶴年請命依律定罪。爲國自有法度,循其法度而行之,乃義理之當然,治之所由成也。捨其法度而爲之,乃私意苟且之爲也,亂之所由生也。以是雖堯·舜之聖,必不能捨法度而致治也。蓋爲國之有法度,猶匠之有繩墨也,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡也,其惡之也,實天理之正也。然臣等之論執,非獨惡碩幹也,實惜國法也。爲執法之官,而不能執法,則失職大矣,此臣等之所以力爭而不已者也。請亟命依誣告律照斷。答曰,勿煩。
李景仁啓曰,領相呈辭,不允批答,安印,請出寶。
李景仁啓曰,臺諫出去,請出開門標信。傳曰,知道。
午時,上御仁政殿,招見金差。
金差馬夫大·老奴等,率從胡四十八人,詣闕。
上,御榻上,馬·老兩胡,俱拜于殿廡之內,從胡,各羅拜于庭。
馬·老兩胡,各據床而坐,從胡數十人,爭入殿內,列立於兩胡之後。上問曰,國汗平安耶?胡等答曰,平安矣。上又問曰,冒寒涉遠,得無勞苦乎?胡等曰,蒙貴國厚恤,無事入來,有何勞苦乎?胡曰,國汗言,前聞有不安之節,今則何如耶,使之細探而來。上曰,二字缺有問多謝,以所見,歸言可矣。胡曰,當以傳敎之意,一一歸傳也。上曰,賜茶。
行茶禮。上曰,以日寒之故,宴享之具,已送于管所,汝等退去,從容醉飽可矣。胡等曰,宴享則當依傳敎矣,若別有傳敎之事,則欲親聞而去矣。上曰,國汗處文書,旣已盡之,別無可言之事矣。胡等曰,傳敎之事,已盡於文書云,故敢告辭。上曰,遠路須好歸也。胡等告辭而出,上還大內。
辰時巳時,日暈兩珥,暈上有冠,冠上有戴,色皆內赤外靑。午時未時,日暈。
夜一更二更,月暈。
領議政尹昉三度呈辭,不允批答。王若曰,若旱作霖,予意已盡於前批,勿藥有喜,卿辭胡至於連章?亟回遐心,勉副虛佇。惟卿,英姿玉潤,雅量淵澄。有長者風,嚴毅而容衆,得大臣體,寬和而臨人。操履遠戒於四知,夷險不易乎一節。此眞宰相器,不墜乃家聲。國人待之以蓍龜,智周萬變,縉紳仰之如山斗,德冠百僚。何圖倚任之隆,反有丐閑之懇。機務委積,設或榮衛之少愆,神明扶持,所幸精力之尙壯。民心渙散,宜思盡瘁而圖存,國事艱虞,豈忍奉身而求退?夷情叵測,非卿誰與謨謀,乾文失經,非卿誰與燮理?安危所係,去就可輕。房·杜相須,而唐宗以責其成,垂·斨崇讓,而虞帝不許其請,況予志之先定,非煩言之可移。於戲,後樂先憂,不宜獨善。臥閤論道,盍圖惟終?須念側席之誠,無負篤棐之義。所辭宜不允。故玆敎示,想宜知悉。弘文館應敎知製敎沈之源製進。已上燼餘
辰時巳時,日暈兩珥,疊暈上有冠,冠上有戴,色皆內赤外靑。午時未時,日暈。申時,日有兩珥。春坊日記
上在昌慶宮。停常參·經筵。
下直,昌城府使李翊,昌洲僉使金廷立,衿川縣監李旭,仇寧萬戶桂天立,吾叉浦萬戶裵仁吉,北靑判官閔應協。
傳于朴明榑曰,今下弓矢,昌城府使李翊,昌洲僉使金廷立,仇寧萬戶桂天立等給送。
藥房副提調李聖求啓曰,自上方在調攝之中,而昨日殿坐擧動時,風日不和,不審夜來,聖候,何如?區區憂慮,敢爲問安。答曰,平安。
徐景雨啓曰,四字缺招見時,臣屢度入參,而或與都承旨三字缺左右,未經捧書之任。且草土之後,精神昏昧,不能記憶前例,再昨見儀注,臣將直捧胡書,則院中下吏等,皆言禮曹郞廳,捧傳于承旨,承旨乃捧進于御前云云。臣詰其不載儀注,則下吏曰,儀注雖略之,禮郞捧傳,前例分明云。臣不復致疑,昨日捧胡書時,臣急招禮曹郞廳,使之捧傳于臣矣。下吏等所言,必是只記禮捧禮單之物,而誤言捧書之例也。臣徒信下吏之口,昏不詳察,致勤聖敎,不勝惶恐待罪。傳曰,知道。勿待罪。
朴明榑,以都摠府言啓曰,今日入直軍士,當爲中日習射,而春享大祭齋戒,退行之意,敢啓。傳曰,知道。
徐景雨以句管所言啓曰,金差等,使金乭屎等,言於臣等曰,吾等明日發還之意,昨已言之,其無回報乎,明日則定爲出去,此意更通于朝廷云。八高山兩差及汗別貿易,則今日當爲完畢,明日似無仍留之事。今日亦當爲上馬宴,而例給禮單及別贈物等,胡人等每每言及,例給禮單及別贈給,令該曹,依前磨鍊以給之意,敢啓。傳曰,知道。
李景仁以醫官孫夢象言啓曰,領議政尹昉,病證大槪,所患瘧疾向差之後,仍成寒熱往來之證,乍歇乍劇,而加入補中益氣湯,時方煎用,此非一朝一夕可愈之證,久久平心調理,保養元氣,則自然差愈,而內醫連日來問,且以賤疾,累煩書啓,病人之心,尤極未安,今後勿爲往來事,再三言之。故臣不得已,自今日,往來看病姑止之意,銓次啓達向敎是事。
朴明榑以義禁府言啓曰,銀從婢延花拿來事,發送羅卒于豐德·春川等地,皆不得捉來之意,敢啓。傳曰,知道。
徐景雨以句管所言啓曰,金差老奴,使金乭屎等,送言於臣等曰,願得紅蛤·海參若干斗云。令該曹,各二斗覓給之意,敢啓。傳曰,知道。
傳于李景仁曰,頃日平安兵使發兵符六字缺回啓之事矣,置而不爲耶?問啓。
徐景雨以三字缺同知館事意啓曰,今正月初七日,儒生上旬輪次當行,而政府有故,不得行之之意,敢啓。傳曰,知道。
李景仁以兵曹言啓曰,傳曰,頃日平安兵使發兵符傳授狀啓,似有回啓之事矣,置而不爲耶,問啓事,傳敎矣。節度使及守令·邊將等兵符傳受,乃是循例之事,故今此尹璛狀啓,以無回啓,今月初五日呈政院還下矣。傳曰,知道。發兵符,何以在中和縣傳受耶?
李景仁以備邊司言啓曰,今見句管所啓辭,以金差所言管餉使處發賣物貨,一時持去之意,通于朝廷云。頃因管餉使金光煜狀啓,今此金差所持人參,多至一千八百餘斤,決難一時應副,一半爲先發賣以給,一半隨後貿給之意,令句管所,周旋開諭矣。今者馬胡等,不爲聽從,執言本國,以春秋發賣,規外又爲出來爲非云云,而必欲一時發賣以去,雖管餉使物貨,可以准給,千八百斤參價,亦不可一時換給無難色,以貽日後無窮之弊,況物貨之數,實爲不足乎?其勢不得不追後換給也。且金人所求,皆是非本國所産,故餉臣亦難辦出,若以本國所産綿布計給,則猶可爲之,令句管所,極力開諭,期於動聽,宜當。敢啓。傳曰,依啓。且上馬宴設行之後,有此啓稟,似乎晩矣。
李景仁以句管所言啓曰,今日臣等,入行上馬宴,行酒五巡,馬胡曰,吾等明當出去,有從容打話事,如前日促坐可乎?臣等亦依其言,卽撤宴床,相近地坐。馬胡曰,國書已來乎?臣等曰,來矣。馬胡曰,願聞國書中辭意云。臣等以國書草,說與一編,則馬胡曰,初頭設話甚是,兩國情事,固當如是,但今番之行,適當天使往來之時,必有吾等所求之物,自以爲好時,可得所願云,而終無一物之得去者,此非貴國絶乏而不與也,其有之而不許者也,蔑視吾等,豈曰誠信乎哉?臣等曰,凡發賣,從其所有爲之,市中苟有之,寧有如是不許之理也,至於大段等,天朝爲大禁之物,雖天使,不敢着大段之衣,況在下乎,我國使臣,雖往天朝,大段則切未許和賣,故無一疋得來者,以此國中絶無,雖欲發賣,其可得乎?爭辯久時。馬胡慍怒曰,丁寧知有,而如是防塞,相好之意安在,若不得所求之物,則銀子還爲持去云云。臣等曰,雖持去,決難得之云,則不豫而罷。臣等傳給禮單單子,而出來之後,使金乭屎·鄭命壽等,致言於臣等曰,今番別禮單,與前不同,長劍一口,丹木五十斤,靑布五十疋,潞州紬五疋,豹皮一領等物無之,吾等有何不足之事,而有此減數,蔑待如此,此禮單,決不可受云,發怒不已。臣等反復言之曰,上馬宴時例給外,又有別贈給,一從前謄錄數給之矣,汝等所云,不如前者,極爲驚怪,無前之事,決不可爲也,汝等,以隣國之差,隣國所贈禮物欠少,發怒不欲受之,是何道理,汝等所爲,每每如此,誠可未安云,則又言曰,上年夏出來之時,旣有別贈之物,而今則沒之,吾等決不可受,還棄而去,牢拒不受,極爲痛惡。臣等取考上年謄錄,則別贈之外,又有別贈,故此胡等,必以此爲言。臣等曰,去夏則龍將處,有所別贈給,而與之相約曰,後勿爲例矣,今又提起,極可怪也,後勿爲例之約,汝實參聽,其已忘之耶,此禮單則不可不受,而更勿生意焉,多般開諭而入送矣。此胡明將發去,而壑慾未充,終始發怒,期於必得,則恐有難處之事,極爲可慮。敢啓。傳曰,知道。去夏旣有相約之言,則拒之,不患無辭矣。雖然前例不可不詳察處之,各年規例考啓。
持平李海昌,正言宋夢錫來啓曰,鶴年之罪,臣等論之已盡,蓋其誣陷君父,自古人臣,豈有如此者乎?其陵侮君父,亦豈有如此者乎?自古人臣,所未有之大罪也,此豈削其官爵之罪乎?今若不以其罪罪之,則是無刑之國也,而君臣之倫,掃地盡矣。且其誣罔,所關極大,殿下之大功大德,建之萬世,光于百代,誣之爲易暴,逆珙之兇謀昭著,覆載之所不容,誣之爲枉殺,是爲光海與珙立節也,而於殿下,則不亦爲反覆不忠之甚乎?孔子曰,不愛其親,而愛他人者,謂之悖德,不敬其親,而敬他人者,謂之悖禮,鶴年之事,正類是也。其言不但疑惑一時之視聽,亦將以欺萬世也。如此則何可使肆行,而不爲之深辨而痛絶之乎?其言不可不辨,則其人何可不罪乎?此而不痛疾者,非人臣也。臣等所以力爭而不已者,豈樂爲害人哉?誠以其反覆不忠無禮之罪,不可不懲,而其欺天罔人疑惑萬世之邪說,不可不辨也,正所謂息邪說正人心也。而殿下只令削奪而已,經涉時月,一向牢拒,臣等竊不勝悶鬱之至。臣等竊念,殿下亦必不以其誣爲不必辨,其罪爲不必治也。姜鶴年請命依律定罪。爲國自有法度,循其法度而行之,乃義理之當然,治之所由成也。捨其法度而爲之,乃私意苟且之爲也,亂之所由生也。以是雖堯·舜聖,必不能捨法度而致治也。蓋爲國之有法度,猶匠之有繩墨,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,則其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡也,其惡之也,實天理之正也。然臣等之論執,非獨惡碩幹也,其惡之也,實惜國法也。爲執法之官,而不能執法,則失職大矣。請亟命依誣告律照斷。答曰,已諭,毋煩。
正言宋夢錫來啓曰,右承旨韓必遠,掃墳呈辭,雖蒙恩暇,非如歸省親病之比,若有公故,則差遲數日,未爲不可,當此金差留館之日,該房事務,又緊於他,而呈辭出去,有若閑漫者然,極爲非矣。請命四字缺上曰,依啓。
卯時辰時,日暈左珥。已上燼餘
上在昌慶宮。停常參·經筵。
下直,江華經歷張遇漢,固城縣令金光宇。
崔葕以備邊司言啓曰,以句管所啓辭,胡差別贈給,更令廟堂急速議處事,答曰,依啓事,傳敎矣。此胡大慾所在,必欲滿意,且以與龍胡所得,多寡不等爲恥,前後要索,至於如此,本所縷縷陳啓,極爲切迫,誠難以口舌動聽。此胡隱然以開市等事,周旋於汗前三字缺要功之地,而又以歸定禮單,永作謄錄四字缺則一番加給,亦無不可,但胡人之習,開例之後,有難防塞,汗前周旋及減數定式,俱不可必,而日後濫索之計,所必不已。令句管所,措辭開語曰,龍將前後出來,多有爲我國宣力之事,故曾有別贈,或有規外恩典,汝亦今番之還,我國之事,終始周旋,且定禮物數目,使後來之人,無所濫索,則朝廷當有別樣恩典,必不相負云,何如?傳曰,與渠等,依所言定約後,今姑待之,而後勿爲例,可也。
徐景雨以句管所言啓曰,金差等,以等待別贈,姑留今日,而日昏之後,謂尙無消息,一時起怒,棄卜物,齊佩弓箭,敺打譯官,突出中門,催督騎馬。雖夜出去,恐嚇萬端,作拿無數,人不得接足,言語不得相通,臣等勢不得已親往開諭,則發怒愈急,頓無回聽。臣等曰,我國旣以禮待汝,汝亦當以禮自處,而暴發怒氣,有駭觀瞻,是何事也?反復開陳。相持久時後,始入門內,而從胡則列立於庭中。以臣等口舌,更無可謂之事,極爲悶慮。敢啓。傳曰,知道。
徐景雨以句管所言啓曰,金差等,初頭出去時,臣等反復開諭,僅能中止,皆立於廳上,使頭胡及鄭命壽等,言於臣等曰,勸留吾等者,何意耶,朝廷尙無分付耶?發怒愈急,又爲整頓行李,將欲突出。臣等使譯官等開諭,而少無回聽之意,極爲難處。敢啓。傳曰,知道。
徐景雨以句管所言啓曰,下直從胡四十五名,詣闕之意,敢啓。傳曰,知道。
徐景雨以句管所言啓曰,以本廳草記,傳曰,知道。去夏旣有相約之言,則拒之,不患無辭矣,雖然前例不可不詳察,規例考啓事,傳敎矣。臣等取考各年規例,則癸酉六月龍骨大大四字缺,同年九月龍骨大·伊愁姜加太出來三字缺四月龍骨大·馬夫大出來時,三巡上馬宴禮三字缺例給別贈給,而例給別贈給之外,又有別贈給者,其時龍骨大·馬夫大等,以一路除弊,永爲謄錄,而要索不已,勢不得已贈給,而以後勿爲例相約,故今番只以例外別贈,啓下矣。今此馬胡等所言者,必是此矣。至於長劍一口,則前無別贈之時,但癸酉四月,龍骨大·鹿伊等出來時,例給別贈,有長劍一柄,而其時則無例外別贈矣。敢啓。傳曰,知道。
徐景雨以句管所言啓曰,昨夜禮單,反復開諭,則始許留置,而恐嚇之言,呶呶不已。臣等曰,後勿爲例之事,明白相約,而又爲援例,汝等之事,極其無理,決不可從也云,則馬胡曰,吾等今行,不下前日,亦有前頭講定之事,不可減給前數云。此胡大慾在此,恐難以口舌爭之,極爲可慮。且馬胡等言於臣等曰,貴國使臣入往之時,員役人及商賈等,多持南草而去,往來道路,潛入山谷,閭家隱匿和賣,非但南草之無用山谷間,不令胡人等爭利之際,不無潛爲殺害之患,豈惟貴國之不幸,實爲我國之貽害。今去春使,一切禁斷,使不得持去云。敢啓。傳曰,知道。今因恐嚇之言而給之,則此後必成規例,據理牢拒。且以前頭有善爲講定之事,則後巡出來之時,當爲贈給等語,措辭開諭,可也。
徐景雨以句管所言啓曰,卽者馬胡,使金乭屎等,送言於臣等曰,吾之兄及妻父,去夏身死,而尙未埋葬,喪用綿布紙地若干願得焉,此意,須通于朝廷云。臣等曰,如此之物,雖或有一時恩典,而汝等每必爲援例,極爲未便,況此猥屑之事,安敢通於朝廷,此則決不可爲也。馬胡又答曰,貴國,前日朴仲男處,亦有贈給喪用物之時,吾等反不如仲男乎,在京給之,則或有他日援例之弊,而歸去時,使沿路之官,從略覓給,則寧有援例之事也?累次爭辨,所言如此,不得不達。敢啓。傳曰,量宜給之,以塞不滿之心。
徐景雨以句管所言啓曰,備邊司啓辭,胡人等,管臣處留置人參一半,隨後貿給,而若以本國所産計給,則猶可爲之,令句管所,極力開諭,期於動聽事,傳曰,依啓,且上馬宴設行之後,有此稟啓,似乎晩矣事,傳敎矣。旣行上馬宴之後,則更無相接之例,故臣等招頭胡及金乭屎·鄭命壽等,以備局啓辭之意,反復開陳曰,追後輸去時,又必有持去人參,發賣之難,猶夫前日,安在其一半留置之意也,非但此也,出來人馬,少不下百餘之數,一路往來供億之費,幾半發賣之數,此則無事虛費,且規外出來之責,決不可甘受,我國調發人馬之勞,亦何不慮也,一半留置之言,則決不可從也。至於貴國所産綿布和賣事,則不可在此預定,下去與管臣,相議爲之云云。且以例外別禮單不給之故,方發怒恐嚇,若不給,則昨留禮單,決欲棄置而去云。臣等則苦口爭辨,而胡人等執言如此,尤極痛惡。敢啓。傳曰,知道。胡人所答之言,行會于餉臣,可也。
崔葕以備邊司言啓曰,管餉使處,金差發賣物貨,定奪公事,初六日本司坐起時,句管所啓辭啓下,卽時回啓記草,而初七日夕,始爲入啓。其間雖有回告諸堂上往復之事,而亦不無遲緩之失,本司當該郞廳,請推考。傳曰,依啓。
徐景雨以句管所言啓曰,金差等,催行益急,且使金乭屎等,出言於臣等曰,吾等今將發去,欲得胡桃·銀杏等物云,而求之甚懇。勢不得已兩胡處,各三斗,令該司覓給之意,敢啓。傳曰,知道。
徐景雨以句管所言啓曰,以本所草記,傳曰,知道。今因恐嚇之言而給之,則此後必成規例,據理牢塞,且以前頭有善爲講定之事,則後巡出來之時,當爲贈給等語,措辭開諭,可也事,傳敎矣。臣等更將傳敎之旨,反復開諭,以示決不可從之意,則馬胡發怒愈急曰,今來吾等之行,非但無各別贈物,至於前所給之物,亦欲不給,是何事也,歸國之後,汗若問曰,贈汝禮單,何以減數云,則以何辭而答之耶,汝必得罪於朝鮮,故致此薄待也,吾寧與其前給禮單而竝棄而去,則有辭於汗矣。仍催入騎馬,將欲出去。以臣等所言,決無動聽之理,若棄置禮單,排門出去,如前日之所爲,則極爲難處。臣等才拙語訥,不能善爲開諭,以回禽獸之心,不勝惶恐待罪。更令廟堂,急速指揮,何如?傳曰,依啓。
崔葕以兵曹言啓曰,以曹草記,發兵符傳授狀啓,循例無回啓事,傳曰,知道。發兵符,何以在中和縣傳受耶事,傳敎矣。新舊監·兵使交遞之時,兵符·印信,例於境上迎候。中和乃平安道初面官,故尹璛到此邑,傳受矣。傳曰,知道。安州乃是今日邊城,兵使亦守城之將。其事勢,與前不同,而新舊兵使交遞於中和,事甚可駭也。如或此時賊來到,則何人管城守禦,以何兵符,發兵添入耶?
崔葕以備邊司言啓曰,因句管所啓辭,胡差等別贈給外,又別贈給,令廟堂,速急指揮事,傳曰,依啓事,傳敎矣。胡差接待之規,一時濫觴,便爲日後難防之弊。前者龍胡等出來時,例給之外,旣有別贈,又有別贈,致令馬胡執此要索。今若因渠暴怒,未免加給,使之稱慾而歸,則此後之弊,將至不可勝言。渠雖棄置而去,依前例,令春信使輸給,亦無所妨。別贈給外,勿爲加急,宜當。敢啓。傳曰,依啓。
徐景雨以守禦使意啓曰,南漢山城,完築已至十餘年,其所屬畿內五邑軍兵,無一番城操之擧,故軍兵等,全不識山城之東西信地之如何,他日緩急,將何以得力乎?事極可慮。趁此春耕未及之時,所屬軍兵,預爲知委,以開月初旬前,定日聚會,排列城堞,俾習守備節次,臣亦臨時出往,視閱監操,仍略加犒賞,以爲軍情慰悅之地,似爲宜當。敢啓。傳曰,知道。秋成後民間無事之時爲之,可也。
崔葕以備邊司言啓曰,黃監軍求請之船,業奉聖旨,非各衙門移咨所索之比,其在本國之道,所當竭力應副。而物力殘蕩,四十隻之數,亦必不滿於監軍之意,若或所送船隻,不爲堅緻,則尤爲未安,故極擇精造完固船,什物,精備入送事,已爲申飭于各道。當初行會之時,慶尙道十隻,全羅道十五隻,公淸道十隻,京畿五隻完定,而一船價木四同內,除出若干,以爲格軍之價,或以邊將,或以軍官,別定差使員,交付于海州結城倉泊船之所,仍令黃海道,方便設策,鱗次入送于椵島矣。臣等反復商議,各道之納于結城倉者,深念下道之弊,而四十隻格軍,當用五百餘名,則黃海一道,以蕩敗之力,調發齎送,亦甚不易,下送水手·格軍,使之直納于椵島,則亦必以未諳水路爲悶。慶尙·全羅兩道卜定船,則每一隻容入水手·格軍,竝隨其船之大小,或十三名或十四五名,每一名價木四疋措備,輸送于海州監營,使之募立本道水邊居民,以爲替達椵島之地,公淸·京畿兩道,則道里稍近,不得已以各其道水手·格軍,直達于椵島,宜當。公淸·京畿兩道船,雖不交替格軍於海州,而不可直向椵島,致有疎虞之患,四道船隻,皆令停泊于結城倉船所,以海州牧使,差使員差定,點視船隻及什物完固精造與否,如有破缺之處,卽以本邑之力,監董修補。若公淸·京畿兩道船,則每船,各定西海水路諳悉之人二名,以便指路,而各道差使員,則各領其道船隻,終始不離,到結城倉整點之後,仍爲親納于椵島,以爲結局之計,似不可已也。都督處納船之際,如有操縱之弊,令都督接伴使,入往島中,善爲周旋,俾無執頉見退之患,亦當。請以此意,京畿·公淸·全羅·慶尙道觀察使及都督接伴使處,竝爲下諭,何如?傳曰,依啓。且此中格價輸送事,及公淸船隻直送事,如此量田多事之時,又捧此木於民間,則非但守令中泛濫者作弊,民怨想必不貲,海西所捧之物,量宜減給,使之雇送,如何?
崔葕以兵曹言啓曰,以曹草記發兵符初面官傳受事,傳曰,知道。安州乃是今日邊城,兵使亦守城之將,其事勢,與前不同,而新舊兵使交遞於中和,事甚可駭也,如或此時賊來,則何人管城守禦,以何兵符發兵添入耶事,傳敎矣。昨承下問,以常時交替之規,泛然覆啓矣,今承下敎,柳琳之輕自離營,果爲可駭。以傳敎內辭意,柳琳從重推考,何如?傳曰,依啓。
李景仁以句管所言啓曰,胡差處別贈之外,又別贈不可給之意,以備局啓辭之意,更爲力塞,則馬胡,使金乭屎·鄭命壽等,潛言於臣等曰,我乃前日與龍將,一時出來之人,前日則得此禮單而去,今日則不得而去,則汗必致疑於吾等,事勢極爲切迫,貴國,以後日援例,執言不給,吾當歸國細陳於汗前,只今番得去,而後行切不爲例事,貴國春信使回還時,丁寧約誓以送,非但此也,凡貴國所給禮單,定爲規式,永作謄錄,繼吾而來者,無一毫加索之事,則此亦大段除弊之事,費一時別贈之物,而絶他日濫僞之患,則所失少而所得多矣,貴國春信入去之時,亦以此意分付,與吾等相約而來,則不亦好乎,入去之後,我若不爲盡力周旋,則以何顔面,復見此國乎,此乃出於肝肺之言,更將此意,細通于朝廷云。臣等姑以不敢煩瀆答送矣。此胡等,朝者火急催行,而今則等待此事,寂然不動,見其氣色,必得而後已,其爲情態,不勝痛惋。五字缺言雖不可信,而若入去彼國之後,永除此別禮單,我國應急禮單,果如其所言,與汗定爲規式,更無濫索之弊,則亦一道也。渠等所言如此,更令廟堂,急速議處,何如?傳曰,依啓。
崔葕以司僕寺提調意啓曰,以本寺長湍無地串屯民復戶事草記,傳曰,知道。戶役,盡爲蠲除,似未妥當,前例相考處之事,傳敎矣。卽今外方,凡稱上司設屯募入之人,戶役則無不減下矣。至於本屯,則在先朝癸甲年間,訓鍊都監設立初,如今之龍津鎭,哨官三人定送,使之募得飢民,設屯耕作,其時事目極嚴,至今有左右前三哨之名。如無戶役完護之事,四十餘年安得保全乎?厥後還屬本寺之後,亦無家戶侵役之事矣。前別將鄭沃,以長湍土民,久受其任,不敢與本官相抗,致有侵及驚散之弊,故欲依前例申飭,以爲慰悅流民,陳田還起之地矣。前後規例如此,故惶恐敢啓。傳曰,然則依前啓辭施行。
持平李海昌,正言宋夢錫來啓曰,鶴年之罪,論之已盡,蓋其誣陷君父,自古人臣,豈有如此者乎?其陵侮君父,亦豈有如此者乎?自古人臣,所未有之大罪也,此豈削其官爵之罪乎?今若不以其罪罪之,是無刑之國也,而君臣之倫,自此而廢矣。且其誣罔,所關極大,殿下之大功大德,建諸天地,光于百代,誣之爲易暴,逆珙之兇謀昭著,覆載之所不容,誣之爲枉殺,是爲光海與珙立節也,而於殿下,則不亦爲反覆不忠之甚乎?孔子曰,不愛其親,而愛他人,謂之悖德,不敬其親,而敬他人者,謂之悖禮,鶴年之事,正類是也。其言不但疑惑一時之視聽,亦將以欺萬世也。如此則何可使肆行,而不爲之深辨而痛絶之乎?其言不可不辨,則其人何可不罪乎?於此而不痛疾者,非人臣也。此臣等所以力爭而不已者,豈樂爲害人哉?誠以其反覆不忠無禮之罪,不可不懲,而其欺天罔人,疑惑萬世之邪說,不可不辨也,正所謂息邪說正人心也。而殿下,只令削奪而已,經涉時月,一向牢拒,臣等竊不勝悶鬱之至。臣等竊念,殿下亦必不以其誣爲不必辨,其罪爲不必治也。姜鶴年請命依律定罪。爲國自有法度,循其法度而行之,乃義理之當然,治之所由成也。捨其法度而爲之,乃私意苟且之爲也,亂之所由生也。是以雖堯·舜之聖,必不能舍法度而致治也。蓋爲國之有法度,猶匠之有繩墨,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,則其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡,其惡之也,實天理之正也。然臣等之論執,非獨惡碩幹也,實惜國法也。爲執法之官,而不能執法,則失職大矣,此臣等之所以爭執而不已者也。請亟命依誣告律照斷。答曰,所論過矣,更勿煩瀆。已上燼餘
上在昌慶宮。停常參·經筵。
春享大祭齋戒。
李景仁啓曰,領相四度呈辭來到,而以大祭齋戒,留院之意,敢啓。傳曰,知道。
李景仁啓曰,下直從胡詣闕,依例饋贈以送之意,敢啓。傳曰,知道。
李聖求啓曰,假注書金瑋有故,連日不得仕,請改差,他假注書差出。傳曰,依啓。
傳于李聖求曰,近來假注書,何以不遵傳敎,如此數遞耶,回啓事,傳敎矣。自前傳敎如此,故非有大段事故,則不許遞差,二字缺假注書連有不得已之故,李英發則遭服制,金名字缺則察訪除授,沈世鐸則省母出去,一朔之內,相繼改差矣。金瑋則本以有故之人,僅僅察任,屢乞遞免而不許,今則察任將近一朔,顚仆不得仕,已至三日,不得已入啓矣。今承下敎,不勝惶恐,敢此具啓。傳曰,知道。
假注書望,尹敉·柳道三·李有昌。
崔葕以都摠府言啓曰,副摠管安應亨,以會同分軍事,除標信內兵曹進去之意,敢啓。傳曰,知道。
李景仁以句管所言啓曰,卽者下直從胡四十二名,詣闕之意,敢啓。傳曰,知道。
李景仁以句管所言啓曰,午間胡人等,欲詣闕下直,故騎馬四十二匹入給矣。卽者胡人等,又發怒,皆騎馬,過半突出中門之外。此固知非出於本情,欲要勸留之意,而若如前日之所爲,至於城門而使之開,則難處之患,不可勝言。故臣等,勢不得已入於館所,反覆開諭,仍饋酒杯後,馬胡等,始令從胡,解其弓劍曰,今夜定欲發去,諸大官强留,故勉從焉,必於今夜內,稟定朝廷,准給禮單,不然則明曉當棄置卜物,徒步出去,此意,急通朝廷云,而馬胡滿顔怒色,歎息不已。大槪胡人等,得去禮單,皆非自用,一一言於汗處,以禮單多少爲奉,差之善不善云。此胡之必欲得之者,亦以此也,畢竟失望,則明日又必有難處之患。以臣等口舌,萬無空言而回聽,明日又有棄置卜物,排門突出之患,則任其所止乎。臣等雖乾唇焦舌,似無更爲之事。敢啓。傳曰,知道。
李景仁以句管所言啓曰,臣等,以禮單許給之意,使譯官等言之,則金差等,極以爲喜,出送金乭屎·鄭命壽等臣等處,致其謝意。臣等曰,今此禮單,朝廷初不許者,非所愛惜,恐爲後例,以此持難耳,今者馬將,欲爲定約,後勿爲例,故朝廷始許之矣,此後之約,不可不明白牢定,我國春使,今將發去,汝等與之面約,以爲他日立證之地,可也,汝等欲得之時,五字缺約條,旣過之後,則曰,前例如此云,汝等之事,極爲無理,今番則不可不明白定約,切不相負之意,言而入送矣。金差,又使鄭命壽出言曰,聞貴國春使,不久當去,欲要見面定云。臣等,使李浚,入見金差,往彼之後,丁寧相約,永爲謄錄,使後來者,一切無更爲濫徵之事,相與面約似當,故卽使李浚,入見金差之意,敢啓。傳曰,知道。此間曲折,詳言于李浚,俾無往彼論難之時,失對見欺之事。
李景仁以句管所言啓曰,今日胡差將發而中止,故晝食,分付依例入給矣。終不入給,故胡人等發怒曰,晝則吾等將發,故例給之食,雖不給之,而今者姑留,依例給之云。招宴餉色吏,則非但色吏,色官亦已還家,司畜署下人,又無形影,終致闕給。臣等非不明白分付,而官吏之怠慢至此,極爲駭愕。令有司,推考治罪,何如?傳曰,拿推。
李景仁以句管所言啓曰,卽者八高山及兩差汗等,發賣已爲完畢。發賣數,別單書啓之意,敢啓。傳曰,知道。
李景仁,以句管所言啓曰,金差等,卽刻已爲出去之意,敢啓。傳曰,知道。
李景仁以句管所言啓曰,金差處禮單傳給之後,又使金乭屎等出言曰,兩差處禮單則已給,而一等胡處,亦有贈物,且兩差臨去時,別求請長劍各一柄,今不可不給云。臣等峻斥曰,兩差處給物,亦是規外,而自上特恤遠人,有此恩賜,汝以何顔面,更出此言耶,汝等之無厭無恥,一至於此,無復以人理責之,更何言也,快去快去云,則無言而入去之意,敢啓。傳曰,知道。
李景仁以句管所言啓曰,卽者使春信使李浚,入見金差,敍寒暄後,李浚言於馬胡曰,我當不久入去,有別禮單,後勿爲例之事,不可不面定云,則馬胡曰,此言是矣,吾入去之後,當告于汗前,以爲定約,而使臣亦提起此,可也。李浚曰,吾今日入見重言者,專爲此六字缺當言於汝汗,而汝等亦入去之後,切勿相負三字缺當如約焉。且問曰,使臣帶去員役幾許乎?李浚答曰,我國則自當初,定爲規式,無一名加減者,但春使則禮物甚多,載駄之數,不得不多云,則胡人等曰,唯唯,仍爲出來之意,敢啓。傳曰,知道。此事誤爲措語,有若取稟講定者然,則非但事體不可,或不無意外勒定之理,馬胡等來見之日,諭以別禮單外,又別贈給,乃是一二巡特爲表情之物,而規外之禮,近來人人,責出朝廷,極以爲不可,今後則使臣雖怒,決無應副之理,爾等預爲知悉,無從前習云云,似可,令廟堂,更爲參酌,分付。
李景仁以句管所言啓曰,胡差接濟之中,發賣一事最難。渠之所求,乃我國之所禁,其間不能周旋,則未免生事,譯官申繼黯·趙孝信等,發賣次知,禁其所禁,而不至生事,其盡心奔走之勞,誠爲可嘉,似當論賞,以勸他人。惶恐敢啓。傳曰,依啓。
李景仁以禮賓寺官員以宰臣行副護軍辛慶英·朴廷仁意啓曰,金差馬夫大·老奴等慕華館餞宴時,行九爵,無弊護送之意,敢啓。傳曰,知道。
李景仁以戶曹言啓曰,胡差入接古兵曹,一年兩度修理統入之物,不知其數,胡差出去之後,則無一人守護,每被破毁偸竊,極爲可惜。令兵曹,別定禁軍守直,俾無虛費財力之弊,宜當。敢啓。傳曰,言于該曹。
李景仁以備邊司言啓曰,以本司草記,黃監軍求請船隻入送時格軍雇立等項事,答曰,依啓,且此中格價輸送事,及公淸船隻直送事,如此量田多事之時,又捧此木於民間,則非但守令中泛濫者作弊,民怨想必不貲,海西所捧之物,量宜減給,使之雇送,如何事,傳敎矣。今此四十船隻,辦費旣難,而格軍調發,尤爲極難。臣等反復思惟,未得善策,不三字缺行如右所陳之計,今承聖敎,極爲允當,三字缺海西所捧田稅收米,及其他零碎應上納之物,四字缺餉,三道船三十五隻,格軍當用四百五十餘名,雖一名格價,略給四疋木,而都合三十六同零,極難辦出,且雖給價雇立,而調發沿海居民四百五十餘名,必致海邊一帶之騷然,此甚可慮。無已則兩南二十五隻,格軍三百二十五名,令黃海監司,除出本道某樣應捧米布雇立,而公淸道則雖直納于椵島,計其水路,與兩南船納于海州者,遠近略同,京畿·公淸兩道船,則依前啓辭,直送于椵島,似或均平,伏候睿裁。傳曰,依啓。已上燼餘
上在昌慶宮。停常參·經筵。
朴明榑以都摠府言啓曰,今日入直軍士,中日習射,請出標信。傳曰,知道。
下直,平山縣監李裯。
領議政尹昉四度呈辭。答曰,安心調理。
朴明榑以訓鍊都監言啓曰,前牧使李顯達,都監中軍,已爲啓下,而方在罷散中,時無職名,依近例付軍職,冠帶常仕,何如?傳曰,依啓。
李景仁以軍器提調意啓曰,本寺在前焰焇,則每年冬至使行時,戶曹給價,例貿三千斤於中原,又自本寺,煮五字缺繼用,石硫黃則倭館進上,或下本寺補用矣。近年以來,中原貿焇之路絶,而進上硫黃,亦不下於,上年所煮焰焇一萬二千餘斤,合劑該入硫黃當不下一千三百餘斤,而寺無所儲,尙不得合劑。有焇無黃,不得爲實用之物,誠爲悶慮。焰焇則雖停中國之貿,而本寺所煮,歲足萬斤,則或可支用,硫黃則不貿於東萊,無他下手,中原許貿間,姑以年例貿焇之價,移送釜山,以爲定式貿黃之地,其餘不足之數,亦令廟堂,一番區處,俾無絶乏之患,宜當。惶恐敢啓。傳曰,依啓。
李景仁以兵曹言啓曰,當日慶尙道比安騎兵吳一成稱名人,自宣仁門入來,差備門外擊錚,極爲駭愕,令有司,囚禁治罪。同門守門將金麗生,常時不能禁斷,以致闌入,亦爲非矣,請推考。傳曰,依啓。
持平李海昌,正言宋夢錫來啓曰,鶴年之罪,臣等論之已盡,蓋其誣陷君父,自古人臣,豈有如此者乎?其陵侮君父,亦豈有如此者乎?自古人臣,所未有之大罪也,此豈削其官爵之罪乎?今若不以其罪罪之,是無刑之國也,而君臣之倫,自此而廢矣。且其誣罔,所關極大,殿下之大功大德,建諸天地,光于百代,誣之爲易暴,逆珙之兇謀昭著,覆載之所不容,誣之爲枉殺,是爲光海與珙立節也,而於殿下則不亦爲反復不忠之甚乎?孔子曰,不愛其親,而愛他人者,謂之悖德,不敬其親,而敬他人者,謂之悖禮,鶴年之事,正類是也。其言不但疑惑一時之視聽,亦將以欺萬世也。如此則何可使肆行,而不爲之深辨而痛絶之乎?其言不可不辨,則其人何可不罪乎?於此而不痛疾者,非人臣也。臣等所以力爭而不已者,豈樂爲害人哉?誠以其反覆不忠無禮之罪,不可不懲,而其欺天罔人疑惑萬世之邪說,不可不辨也,正所謂息邪說正人心也。然則臣等之論,豈其三字缺者乎?不得請則決無可止之理,姜鶴年請命依律定罪。爲國自有法度,循其法度而行之,乃義理之當然,治之所由成也。捨其法度而爲之,乃私意苟且之爲也,亂之所由生也。以是雖堯·舜之聖,非不能捨法度而致治也。蓋爲國之有法度,猶匠之有繩墨,雖離屢·工垂,必不能捨繩墨而作室也。蓋離屢·工垂,雖不用繩墨,而自合於繩墨,苟背於繩墨,則其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡,其惡之也。實天理之正也。然臣等之論執,非獨惡碩幹也,其惡之也,實惜國法也。爲執法之官,而不能執法,則失職大矣,此臣等之所以力爭而不已者也。請亟命依誣告律照斷。答曰,已諭。
持平李海昌來啓曰,賞善罰惡,王者治世之大法,賞以春夏,刑以秋冬,所以順天道也。夫民之生也,莫不有秉彝之性也,惟其囿於氣稟私慾而失之,蚩蚩貿貿,無以遠於禽獸者,蓋同然也。其中或有資稟之美,而不失其本然之性,爲子而孝,爲臣而忠,爲婦而貞者,則豈非可貴也哉?此自古國家,所以有旌異之典也。我國雖僻在海外,民之秉彝,無間於華夏,風俗之美,實無愧於中夏,降及叔季,民心薄惡,至於骨肉親戚之間,公然背負賊害者比比也,幾何其不爲夷狄禽獸也?於此之時,孝友貞烈之行,或往往出於閭閻微賤之中,人性之善,豈不信然?而本然之理,終不可泯滅者,於此可見矣。十數年來,中外所啓聞忠臣·孝子·節婦之行,其數不少,而國家多事,旌表之擧,迄未遑也。使爲善之人,不得蒙褒異之澤,而凡民無所視效。雖彼之爲善,初非有所希冀,而國家待善人之道,豈可如是其忽焉而棄之也?此誠欠闕之大者也。請令該曹,取中外前後所啓聞忠孝貞烈之行,分輕重抄錄,入啓擧行。答曰,頃年施賞者,不爲不多,然或不無未三字缺之類,依啓辭爲之。已上燼餘
上在昌慶宮。停常參·經筵。
下直,中和縣監柳廷益。
夜一更,月暈。
以司諫鄭太和初度呈辭,傳于徐景雨曰,還出給。
以平安監司張紳辭狀,傳于朴明榑曰,勿辭調理察職事,回諭。
正言宋夢錫啓曰,臣昨於臺廳,言于憲府城上所曰,頃見憲府簡通,自姜鶴年合啓之後,玉堂久不陳箚,欲爲引避事也,本院之意,則以不當引避,爲答通,未知憲府,以爲如何也。三字缺城上所曰,本府初欲引避,而有徐議之事,姑六字缺則不無紛擾之端矣。臣答曰,兩司自五字缺啓,玉堂自有所見,何必强使之同,而且兩司,自顧無所失,何可爲引避之擧乎,但玉堂論事之體,一番陳箚之後,寂無所言,以相規之道糾之,似或可也。憲府城上所,以臣言爲是,卽發簡通于其同僚,臣亦以此簡通于同僚曰,三司一體,固無彼此之殊,而玉堂公論之所出也,凡國有大是非,則不待兩司之論不論,而論之,可也,循例快從之論,亦不宜塞責而爲之也。今以姜鶴年之論,玉堂一番陳箚,則旣是合啓之論矣,旣是之後,則當血誠陳箚,終始立其是感天聽者,乃事體之當然也,如有一毫未盡之見,則直據所見,明白截然,爭是爭非,有何所難,而一箚之後,久無所言,有若强從塞責,半是半非者然,竊以爲訝也,雖然所謂公論者,在天下則天下同其是,在一國則一國同其是,然後方可謂之公論也,何可强使之同哉,在兩司則不可勸而爲之,在玉堂之道則以公論之地,不宜徒事含糊,苟延時月也,似有相規之擧,今與憲府城上所相議,則所見適符,未知僉意如何云,則同僚或曰,玉堂不爲陳箚,果爲未妥,而玉堂旣已一番上箚,與全然不爲者有異,鄙意則欲簡通於玉堂,使之陳箚,而不從然後論之,似爲妥當,量示云云。同僚或曰,玉堂之事,誠爲未盡,論之則直論,可也,簡通以請,似爲未安,況憲府曾已簡通,而尙今寂然,何可更通,有若勒定者哉,鄙見如此云云。臣又將此意,更爲可否於所見不同之同僚,則又爲答通曰,憲府旣已簡通之說,未及聞知,故有所云云,而大槪今若論劾玉堂,則不知者必曰,兩司攻鶴年,玉堂救之,故兩司攻玉堂云爾,則亦或有眩亂是非之患,鄙見如此,今難撓改云。是全不察臣之本意,而未免先撓,則人言之議其後也。臣意之以玉堂爲非者,不在於攻鶴年救鶴年之間,只四字缺含糊,不盡所懷,非人臣事君無隱之道也,而同僚反以不知者之說爲憂。凡言官論事,五字缺其所見而已,不當以外人之知不知,先有心於其間也。例以相規之道糾之者,有何眩亂是非之患,而乃以兩司攻鶴年,玉堂救之,故兩司攻玉堂者,設爲人言,而創自疑之端乎?臣意之初不在於攻玉堂者,不待識者而自可知矣。設或有不知者,妄有所云爾,亦非言官之所可憂也。況以玉堂救鶴年爲慮云者,尤未曉其意也。臣以無似,忝居言地,見輕同僚,言不取信,決難久冒,請命罷斥臣職。答曰,勿辭。
弘文館應敎沈之源,副應敎具鳳瑞,副校理尹坵,修撰鄭雷卿,副修撰李一相啓曰,姜鶴年按律之論,兩司合啓之後,本館亦曾陳箚,而合司與合啓,輕重自別,本館不爲間日之箚者,誠以此也。今者合啓之論,經閱時月,久無允兪之音,本館旣有更陳之議,兩司亦以此意簡通,而近來僚員,或呈辭到館,或新除未肅,以致累日之遷延矣。頃日憲府多官詣闕之時,招致本館掌務書吏,詰問陳箚與否,下吏畏劫失措,詭對以某日當陳,此則前所未聞之事也。三司一體,貴在相敬,而招吏詰問,有若上司之分付該司,揆之事體,殊甚未安。本館因此卽陳,則有若本無意見,而徒奉憲府之命令者然。以是停閣,則亦近於互爲務勝,大乖公共之議。故今方一會相議之際,卽見正言宋夢錫避嫌大槪有曰,塞責含糊,不盡所懷,非事君無隱之道。今此鶴年之罪,王法之不可赦,人臣之所共憤,臣等雖極無狀,是非好惡之天,豈下於宋夢錫哉?顯被情外之斥,一至於此,臣等何敢晏然在職?請命鐫削臣等之職。答曰,知道。爾等別無所失,勿辭。
正言洪柱一啓曰,昨日伏見同僚簡通,則欲論玉堂不爲陳箚之失,而有曰,國有大是非,則不待兩司之論不論,而論之,可也。不宜塞責而爲之云,是則不然。凡所謂塞責者,不欲爲而强爲者,而當初兩司引避之時,其處置之語,極其六字缺請,因此而發矣,若謂之塞責,則恐非五字缺之後,久無所言,有若半是半非者云。臣等之論,乃一國公共之論也。玉堂若有非之之意,則當直爲請罪,而若以近日之不爲陳箚,謂有非之之意,則恐未妥當。臣答以玉堂旣有一番陳箚,與全然不爲者有異云爾,而且未知憲府之曾已簡通於玉堂。臣又以爲一番簡通,使之陳箚,而不從然後論之,似爲妥當云。又見其發論同僚之簡通,則申之以不可不爲之意,臣之所見,旣已相左,故又答以今若論劾玉堂,則不知者必曰,兩司攻鶴年,玉堂救鶴年,故兩司攻玉堂云爾,則亦或有眩亂是非之患云。臣之愚意則以爲,今此臣等之請罪鶴年,乃是一國之公議,而玉堂之近來陳箚,亦非以合啓之論爲非也,今若遽爾論啓,則其不知者必曰,兩司則請罪,玉堂則救之,而兩司又從以攻玉堂。大槪玉堂,若全然不爲陳箚,則是與合啓之意不同,而前者旣已陳箚,則是三司之論,已爲歸一矣。將來又安知更不陳箚,而徑先論啓,有若三司之論不一者乎?夫如是則遠外之人,不知此間曲折,必曰,三司之論,尙且不同云,而愚迷之徒,恐或有眩亂是非之患,故如是云云。而卽見同僚引避之辭,有曰,同僚反以不知者之說爲憂云,此則愚臣之惑,滋甚焉。玉堂之論,與合啓之論不同,則合有相規之道,而其所論,與臣等之意,略無異同,則何必生事於無事之中,惹起鬧端乎?臣之所見,只此而已。旣有所見,不能枉己從人,簡通之中,略有所云云。而同僚反以見輕引避,臣何敢苟冒言地乎?請命罷斥臣職。答曰,勿辭。
持平洪命一來啓曰,鶴年之罪,臣等論之已盡,蓋其誣陷君父,自古人臣,豈有如此者乎?其陵侮君父,亦豈有如此者乎?自古人臣,所未有之大罪也,此豈削其官爵之罪乎?今若不以其罪罪之,是無刑之國也,而君臣之倫,自此而廢矣。且其誣罔,所關極大,殿下之大功大德,建諸天地,光于百代,誣之爲易暴,逆珙之兇謀昭著,覆載之所不容也,誣之爲枉殺,是爲光海與珙立節也,而於殿下則不亦爲反覆不忠之甚乎?孔子曰,不愛其親,而愛他人者,謂之悖德,不敬其親,而敬他人者,謂之悖禮,鶴年之事,正類是也。其言不但疑惑一時之視聽,亦將以欺萬世也。如此則何可使肆行,而不爲之深辨而痛絶之乎?其言不可不辨,則其人何可不罪乎?於此而不痛疾者,非人臣也。臣等所以力爭而不已者,豈樂爲害人哉?誠以其反覆不忠無禮之罪,不可不懲,而其欺天罔人疑惑萬世之邪說,不可不辨也,正所謂息邪說正人心也。然則臣等之論,豈其所得已者乎?不得請則決無可止之理,姜鶴年請命依律定罪。爲國自有法度,循其法度而行之,乃義理之當然,治之所由成也。捨其法度而爲之,乃私意苟且之爲也,亂之所由生也。以是雖堯·舜之聖,必不能捨法度而致治也。蓋爲國之有法度,猶匠之有繩墨也,雖離婁·工垂,必不能捨繩墨而作室也。蓋離婁·工垂,雖不用繩墨,而自合於繩墨,苟背於繩墨,其何能作室乎?誣告自有其律,碩幹之罪,誣告也。何故不用誣告之律乎?誣告而不用誣告之律,竊恐不免爲私意苟且,而不可以爲國也。碩幹之惡,人人之所共惡,其惡之也,實天理之正也。然臣等之論執,非獨惡碩幹也,其惡之也,實惜國法也。爲執法之官,而不能執法,則失職大矣,此臣等之所以力爭而不已者也。請亟命依誣告律照斷。答曰,毋煩。
持平洪命一來啓曰,今此鶴年請罪之論,乃爲君父辨誣也,爲萬世明是非也。若鶴年不施以重律,止於削奪,而乃停其論,則乃是不爲辨明也。此兩司之臣,所以力爭而不已,不得請則不敢止者也。第今此所論,乃一世公共之論也。非但一世之公論,乃萬世之公論也。三司同是公論所在,而合啓之發,今已三朔,而玉堂當初一番上箚而已,其後寂無一言。頃者臣等簡通,冀其俱發,七字缺之,今至兩旬,而尙寥寥也,未知玉堂之意,四字缺也。君父之受誣如是,則爲臣子者,安得以不辨,邪說之惑亂是非如是,則主公論者,亦安得以不痛闢之也。玉堂乃不思明辨如是,雖謂之不職,可也。請副提學李顯英,應敎沈之源,副應敎具鳳瑞,副校理尹坵,修撰鄭雷卿,副修撰李一相,竝命罷職。答曰,頃日疏箚中,或有比於二世者,或有比於胡元者,而兩司皆不爲非,獨於鶴年易暴之說,極以爲怒,予實未曉其意也。鶴年之言,設或稍重,彼輩旣已全然無罪,則此人何獨被此重律也?辭雖無倫,以言獲罪,實非美事。玉堂之不欲連啓,允合輔導之任,而爾等,惡其不從己言,至於論劾,事甚不當也。
朴明榑啓曰,正言宋夢錫,正言洪柱一,再啓煩瀆,退待勿論矣。傳曰,知道。
朴明榑啓曰,弘文館上下番,聞憲府以罷職論啓,卽者竝爲出去,勢將闕直,敢啓。傳曰,知道。
朴明榑啓曰,臺諫出去,請出開門標信。傳曰,知道。已上燼餘
上在昌慶宮。停常參·經筵。
下直,兔山縣監劉應文。
以管餉使金光煜辭職書狀,傳于徐景雨曰,勿辭察職事,回諭。
以行吏曹判書崔鳴吉箚子,答曰,省箚具悉至懇。卿辭至此,實職當勉副焉。元箚見下
朴明榑以備邊司意啓曰,以句管所啓辭,春信使李浚,言於馬胡曰,我入去後,別禮單,後勿爲例事,不可不面定云,則馬胡曰,吾當告于汗前,以爲定約,使臣亦提起此言,可也云云事,傳曰,知道。此事誤爲措語,有若取稟講定者然,則非但事禮不可,或不無意外勒定之理,馬胡等來見之日,諭以別禮單外,又別贈給,乃是一二巡特爲表情之物,而規外之禮,近來人人,責出朝廷,極以爲不可,今後則使臣雖怒,決無應副之理,爾等預爲知悉,無從前習云云,似可,令廟堂,更爲參酌,分付事,傳敎矣。此事若不善處,輕易發言於汗前,有若大段講定之事,則有妨事體,或不無意外之患,上敎所及,極爲允當。春信使李浚下去時,此意詳細言送,宜當。傳曰,依啓。
朴明榑以備邊司言啓曰,以軍器寺啓辭,在前焰焇則每年戶曹給價,例貿三千斤於中原,本寺又煮數千斤,石硫黃則倭館進上,亦不下寺,上年所煮焰焇一萬二千餘斤,合劑該入硫黃,當不下一千三百餘斤,而寺無所儲,焰焇則本寺所煮,歲足萬斤,或可支用,硫黃無他下手,中原許貿間,姑以年例焇價,移送東萊,定爲貿黃之地,其餘不足數,令廟堂區處,俾無絶乏之患事,傳曰,依啓事,傳敎矣。焰焇實爲第一軍用。中原禁貿之後,武庫所煮,歲至萬斤,誠爲多幸。合劑硫黃,不可不及時措辦,中原焇價銀,移送東萊貿硫外,不足之數,令該曹扣算准貿,以備軍火之用,所不可已。敢啓。傳曰,依啓。
李景仁以禮曹言啓曰,前參判吳竣,使奴呈狀于臣曹曰,上典連遭父母之喪,雖在京家,而病勢甚重,醫藥無效,姜王天使碑文書寫事,特有傳敎,而諸症一向沈綿,頓無把筆之望,政院·禮曹詳知此狀,累次啓辭請改,而以此非時急之事,使之待差書寫爲敎,上典聞命兢惶,罔知所處,早欲控疏,陳情乞改,而草土之臣,又不敢以此等事煩瀆,尤極惶恐之至,當此孝理之下,纍然凶服之人,莫重天使之碑,安敢晏然書寫,而末端又書職銜·姓名乎?疾病之外,情勢難便,有不可言,自曹各別善處改差云。吳竣之事,悶迫果如狀辭,而傳布上國之筆,亦不可人人而冒充。自上特命之意,實非偶然,而吳竣脫衰之日,在於三月,則期亦不遠,待其免喪書寫,何如?傳曰,允。
大司諫洪命耉啓曰,臣於再昨之夕,伏見同僚簡通,則以合啓旣久,玉堂不爲連箚之故,欲爲相規,而往復之辭也。臣之愚意,玉堂乃公論之地,凡有合啓之論,則連續上箚,請以快從者舊例,而今此鶴年之論,已經數月,玉堂一番陳箚之後,更無一語,揆諸事理,不當如是,而當箚而不箚,在於自失其體而已,實非所損於臺閣。故臣答通曰,玉堂之事,誠爲未盡,論之則直論,可也,簡通以請,似乎未妥,況憲府曾已簡通,而尙今寂寥,何可更通,有若勒令者哉,商量示之云矣。正言宋夢錫·洪柱一,所見不同,引而爲避,此無非如臣無狀者,忝據首席,致有同僚之紛紜,且身有疾病,累月沈綿,感激新命,黽勉出仕,觸風添傷,症勢轉劇,今始來避,所失尤大,請命遞斥臣職。答曰,勿辭。
持平李海昌啓曰,伏以,臣本庸愚,百無可取,尋常職務,自顧不堪,不意今者,猥蒙天寵,忝居言地,臣雖至愚,猶有秉彝之天,爲君父一念,感激于中。鶴年之疏,一則以反正爲不義,一則以逆珙爲冤死,其心雖出於故爲大言,以要一世之名,其罪則不忠不義之甚者也。執法之論,只欲正其罪而明是非也。玉堂初旣陳箚,則其疾惡之心,人所同然,可知也。臣意以爲旣與之同事,則事雖微細,不可撓改,況此合啓之論,是何等事也?非則斥之,是則從之,此謂公論所在也。含糊度日,有若心非而口不敢發者然。臣之初意,直欲據實論啓,以正其失矣。頃者同僚,已發簡通於玉堂,臣答以謹悉,此亦苟矣。然玉堂,答以當爲陳箚云,慮其有從容相議之事,留待時日,終無一言半辭,然後臣言于同僚曰,玉堂旣答以陳箚,則所見同也。有何等待乎,本府似有引避之擧云,則同僚中,或言似聞玉堂,以合司·合啓,有若輕重云云。臣曰,此則甚不然,三司一體,所論旣合,則固不當如是。同僚又曰,二字缺本館下吏,詳問古規無妨,臣意亦以爲,五字缺則其吏,對以年少新入,不能詳知云。同僚曾四字缺謂其吏曰,其時某啓,吾以館員,參於陳箚矣,汝詳問古規于老吏,回報云,則其吏曰,古規則不詳,本館當於某日一座,唯唯以送,其間說話,如是而已。厥後,臣言于諫院城上所曰,玉堂久不發論,必以兩司爲非,吾欲引避,已發簡通,未知如何?諫院城上所曰,吾意則公是公非,可以相規,何至引避?其言亦合臣意,臣卽於座上,更以其意,簡通于同僚,昨日始爲構草,適以臣病,同僚代行城上所,已爲詣闕論啓矣。卽接玉堂待罪之啓,詆斥本府,以招問館吏之故,以爲曾所未有之事,此必下吏誤傳之失,不足多辨,第念,其曰徒奉命令云者,不幾於欺其心乎?此非私相忿詰之事,若以本府爲失體,則卽爲直擧相規,可也。實與兩司意合,則何可以此爲嫌,而故停已發之論乎?且合司則間日陳箚,合啓則不然云者,其苟甚矣。兩司以不爲間日陳箚爲非,則玉堂之此言是矣,合啓之始,今幾時月,而到今爲此說,臣竊不取也。其曰僚員或呈辭,或未肅謝,以致累日遷延云者,亦可謂自掩之厚也。旣陳之箚,少無異同,遷延之久,已過數月,而兩司論啓簡通,連日往復,旣爲構草,詣闕之後,一會相議云者,實未曉其意也。昨承聖批,臣不勝驚惶之至。雖然往者疏箚之臣,其言雖過,只是直諫治亂之由,以二世·胡元,爲監戒之辭也,此則聖敎所謂,以言獲罪,實非美事也。至於鶴年,則其罪難容,反正不義,則君臣之大變也,逆珙冤死,則骨肉之大過也。鶴年之言是,則今日在朝之臣,爲天下萬世之罪人也,此執法之臣,所以期於正律也。殿下以不論疏箚中二世·胡元之語,獨於鶴年請罪,爲兩司之罪,亦以玉堂之不論鶴年,爲允合輔導之任。臣竊恐日月之明,有所偏蔽也。臣何敢自以爲是,靦然苟冒乎?請命罷斥臣職。答曰,勿辭。
行大司憲趙翼,執義兪省曾,掌令尹烇,持平洪命一啓曰,臣等伏見玉堂避嫌啓辭,以臣等招問館吏爲辭,臣等之意,竊以爲非也。公論所在,是非之大者,三司不可不共論,豈有一世大是非,兩司獨言,而玉堂不言之理哉?今此合啓之發,已至三朔,而玉堂一番陳箚之後,更無一言,有若意見不同者然。臣等嘗以此簡通,而其後亦無所言,臣等深以爲怪。今月初五日,臣等以就職,來會臺廳相議,欲以此避嫌,僚議有云,玉堂未必終不言,宜更審其終無陳箚之意,然後避嫌,可也。且聞玉堂之官有云,前例合司時,三司俱發,而合啓時,則不爲俱發,此規例有無,亦當問於本館之吏,卽招本館下吏,問其前例何如,則答以年少,未知故事,問欲陳箚與否則云,初七日將爲陳箚矣。臣等所問,吏之所答,只有此言而已,更無一語詰責督迫矣,今乃謂招吏詰問,有若上司之分付該司。若有所詰責,則誠有害於三司相敬之道,若平常問事,雖該司之官,亦可問於上司之吏,豈可以此,爲不相敬乎?臣等竊怪焉。且昨承聖批,多有未安之敎。自古諍臣之言,引證譬喩,雖甚過激,雖極狂妄,其意主於諫諍,不可以此爲罪也。鶴年之言,異於是,乃以君父大功大德,光于百世,初無一毫可愧者,誣之爲大不義,此直是悖逆之極也,豈諫諍之類乎?玉堂一箚之後,寂然至今,乃是停箚也。臣等之言,乃天下之公言也,非臣等之私言也。臣等之論劾,豈惡其不從己言也?實惡其立公論之地,而不爲公論也。然玉堂,旣以臣等爲不相敬,聖批又斥之爲不當,臣等何敢自以爲是,而晏然仍冒乎?請命罷斥臣等之職。答曰,勿辭。
司諫鄭太和啓曰,數日前,本院城上所,因憲府簡通,轉通于同僚,乃是合啓旣久,玉堂尙不陳箚,揆諸事體,不可不引避之意也。臣以一番陳箚之後,久無所言,雖似未盡,玉堂本意,非與合啓有異,何至於引避等語?答送之後,適緣賤疾漸劇,冒昧呈告,連日爲政院所沮,而病伏之中,更不得開視僚員往復之簡,昨四字缺嫌之辭,始知有糾劾玉堂之議,竝發於兩司。臣之四字缺疲劣,不勝慙悚。臣病不堪供職,誠未能徹天,辭單入啓,乃有還出給之命。區區悶迫之私,有不敢復陳,而臣猶帶職名,未蒙恩暇,便是無故當仕之人。同僚二員,皆已引避,則臣所當聞卽詣闕,聯名於合啓,而病勢方苦,末由趨赴,終使憲府之官,獨爲傳啓,臣之罪戾,至此而無所逃矣。決不可仍在言地,力疾扶曳,今始來避,所失尤大。請命罷斥臣職。答曰,勿辭。
掌令金德承來啓曰,鶴年之罪,臣等論之已盡,蓋其誣陷君父,自古人臣,豈有如此者乎?其凌侮君父,亦豈有如此者乎?自古人臣,所未有之大罪也,豈削其官爵之罪乎?今若不以其罪罪之,是無刑之國也,而君臣之倫,自此而廢矣。且其誣罔,所關極大,殿下之大功大德,建諸天地,光于百代,誣之爲易暴,逆珙之凶謀昭著,覆載之所不容,誣之爲枉殺,是爲光海,逆珙立節也。而於殿下,則不亦爲反覆不忠之甚乎?孔子曰,不愛其親,而愛他人者,謂之悖德,不敬其親,而敬他人者,謂之悖禮,鶴年之事,正類是也。其言不但疑惑一世之視聽,亦將以欺萬世也。如此則何可使肆行,而不爲痛絶乎?其欺天罔人之罪,終不可赦,請命依律定罪。爲國自有法度,循其法度而行之,治之所由成也。雖堯·舜之聖,必不能捨法度而能治也。誣告自有其律,而獨於碩幹不用,則是國無法度也。臣等居執法之列,不得不爭。請命依誣告律照斷。答曰,不允。且二世之惡,浮於桀·紂,胡元乃是犬羊之國,而比之君上者,皆非過論,則擬於武王之人,尤無可論之事,亟停勿煩。
朴明榑啓曰,大司諫洪命耉,司諫鄭太和,持平李海昌,大司憲趙翼,執義兪省曾,掌令尹烇,再啓煩瀆,退待物論矣。傳曰,知道。
掌令金德承啓曰,今此鶴年請罪之論,乃一世公共之心也。凡有血氣,莫不痛惋,兩司合啓,亦已累月,玉堂居公論之地,寂無一言,不職甚矣。請副提學李顯英,應敎沈之源,副應敎具鳳瑞,副校理尹坵,修撰鄭雷卿,副修撰李一相,竝命罷職。正言宋夢錫·洪柱一,大司諫洪命耉,司諫鄭太和,持平李海昌,大司憲趙翼,執義兪省曾,掌令尹烇,持平洪命一,竝引嫌而退。旣已發簡,僚議不一,責有所歸,四字缺同僚發論,而所答之辭,終是模稜,玉堂不箚,無爲直二字缺得事體,不得來啓,雖緣疾病,不無所失。古之人臣,愛君以德,當事直斥,或有擬君於桀·紂·桓·靈者,則二世·胡元之比,實非過論,而獨鶴年,以殿下之中興大業爲非,有所譏議,此前古之所未聞也。爲人臣子,而可爲此言乎?鶴年之心,有不可測也。臣等之論,只欲樹彝倫明大義,而玉堂之臣,終始恬然,置之度外,至於臺諫簡問之後,乃有自列,而辭意苟且,無異童騃之見,誠可笑而不足深責也。玉堂旣不陳箚,則惟當論劾,以謝公議,而招問下吏,有傷事體,實涉疲軟。請正言宋夢錫,大司諫洪命耉出仕,正言洪柱一,司諫鄭太和,持平李海昌,大司憲趙翼,執義兪省曾,掌令尹烇,持平洪命一,竝遞差。答曰,依啓。正言宋夢錫,亦爲遞差。玉堂官員罷職事,不允。
徐景雨啓曰,昨日玉堂上下番,被論出去闕番,已極未安,而今日亦將闕番,尤爲可慮。今日爲政,上下番差出,使之入直,何如?傳曰,姑爲置之。
朴明榑啓曰,伏見刑曹啓目,前縣監崔有淵公緘答通,則問目之外,多費辭說,冒瀆天聽,有違常規,刑曹所當還給改捧,而如此猥濫之語,竝錄入啓,極爲非矣。請當該郞廳推考。傳曰,勿推。
朴明榑以吏曹言啓曰,判書有闕,而明日齋戒,明明日國忌,政事,何以爲之?取稟。傳曰,過後爲之。
朴明榑啓曰,臺諫出去,請出開門標信。傳曰,知道。
朴明榑啓曰,臺諫出仕事,命下矣。今已夜深,待開門命招之意,敢啓。傳曰,知道。
行吏曹判書崔鳴吉,伏以,臣以無似,待罪天官,四年于玆矣。天道人事,亢滿極矣。果熟自落,理勢當然,異夢之加,夢寐不到,病伏之中,蹶然而起,繼以戰灼,措躬無所。夫貪恩戀寵,小人常情,盡瘁報國,微臣至願。況此曠世難逢之奇遇,寧有不受以爲榮,而思所以益勉報效者哉?第惟臣之忝冒此任,非不四字缺多妄作,政無可觀,無補世道,只益訾謗。前之五字缺蔑,將來之效,推此可卜,尙何敢以銓衡之地,認爲自己私計,而一向冒居,以自陷於負國誤事之誅乎?加以所患賤疾,經冬涉春,根蔕深固,元氣日損,百邪交攻,沈綿床席,日與藥餌爲隣,蓋奔走積勞之所傷,非如一時偶感風寒之比。若不杜門謝事,專意調治,斷無全活之望,此所以聞命悶蹙,不得不冒死一鳴者也。伏乞天地父母,憐臣狼狽之狀,遞臣銓長之任,保全微命,俾不至於顚仆,則死日生年,莫非洪造。臣不勝感激懇迫之至。取進止。已上燼餘
自辰時至未時,日暈。春坊日記
上在昌慶宮。停常參·經筵。
仁獻王后國忌齋戒。
下直,竹山縣監具仁基,砥平縣監朴煥,許沙僉使邊嶻,丑山浦萬戶李公與。
朴明榑啓曰,大司憲以下未差,掌令金德承式暇,今日以監察爲茶時之意,敢啓。傳曰,知道。
徐景雨啓曰,領相五度呈辭來到,而以國忌齋戒,留院之意,敢啓。傳曰,知道。
掌令金德承啓曰,昨承聖批,極其未安,臣不勝瞿然之至。二世·胡元之比,遣辭之意,不過爲聖上鑑戒之地。昔益之戒舜曰,無若丹朱傲,益豈不知大舜之三字缺於丹朱,而有此言耶?鶴年之事則不然,以殿下四字缺爲非,有所譏議,加以易暴之說,況宗社大計。以周公之聖,尙誅管蔡,而鶴年肆意訾毁,略無顧忌,此果比殿下於周武王二字缺?且有宋夢錫特遞之敎,臣處置乖當,不可一刻仍冒,而昨緣夜深,今始來避,所失尤大。請命罷斥臣職。答曰,勿辭。
大司諫洪命耉啓曰,凡兩司論劾之際,若有相避之人,則不爲可否,乃是規例也。臣與副提學李顯英婚姻家,法當相避,而同僚簡通。汎論玉堂,非如單擧其名之比,故先爲引嫌,似涉苟且,又不料論議未歸一之前,鬧端先作,略陳己見,率爾可否,非但有所失。且臣之所答,與宋夢錫發論之意,不大相左,而宋夢錫獨蒙特遞,臣何敢晏然仍冒,況淸齋之日,如是瀆擾,所失尤大。請命遞斥臣職。答曰,勿辭。
朴明榑以都摠府言啓曰,今日入直軍士,當爲中日習射,而以國忌齊戒,退行之意,敢啓。傳曰,知道。
朴明榑啓曰,大司諫洪命耉,掌令金德承,再啓煩瀆,退待物論矣。傳曰,知道。
申時,日有重暈,內暈有兩珥,內暈上有冠,色內外靑。
夜一更,月暈兩珥。三更四更,月暈。五更,月暈兩珥。已上燼餘
上在昌慶宮。停常參·經筵。
仁獻王后國忌。
朴明榑啓曰,大司憲以下未差,掌令金德承避嫌退待,以監察茶時之意,敢啓。傳曰,知道。以上燼餘
夜五更,月蝕,巽方有氣炎光。春坊日記
上在昌慶宮。停常參·經筵。
下直,加背梁萬戶李希參。
朴明榑啓曰,大司憲以下未差,掌令金德承避嫌退待,今日以監察茶時之意,敢啓。傳曰,知道。
徐景雨啓曰,今日當爲政事,政官已爲詣闕,而適値月食。月食之日,政事自前頉稟矣,但三司俱曠,已有累日,極爲未安。事異常規,何以爲之?敢稟。傳曰,今日爲政不可,明日爲之。
以領議政尹昉五度呈辭,傳于徐景雨曰,須勿控辭,調理行公事,遣承旨敦諭。
徐景雨啓曰,右副承旨崔葕,同生兄前府使崔葆服制,已行七日,出仕,何如?傳曰,依啓。
徐景雨,以禮曹言啓曰,專經文臣殿講,例於四字缺殿講取試事,曾已啓下,而國恤三年之內,停廢不行,故壬申以後,擢科文臣,未及抄啓矣。今年二月,殿講當次,依大典,年少聰敏文臣,每式年揀擇,分授一經,講習之規,抄錄以啓之意,敢啓。傳曰,知道。
傳于徐景雨,史官一員待命,騎馬三匹立之。
徐景雨以司饔院都提調意啓曰,各司日下供上,例於未明,官員進排者,所以重御供也。今日內贍寺供上,只使迷劣下人,最晩來納,而官員則無形影,事體極爲埋沒。請當該進排官,從重推考。傳曰,依啓。
徐景雨啓曰,臣承命往諭于領議政尹昉,則以爲,當此多事之時,涉月廢事,方極惶悶,至遣承旨,諭以調理行公,臣誠感激,不知所出,臣之當初病勢,乍寒乍熱,暫歇還作,自數日前,寒熱大作,病勢轉劇,一粒之食,不能入口,元氣大敗,日漸委頓,老人氣力,少無生全之望,而職名猶在,極爲悶望云矣。傳曰,知道。
以徐景雨領議政敦諭書啓,傳于徐景雨曰,遣內醫看病。
內醫院官員李誠立書啓,領議政尹昉病症大槪,前日瘧疾離却後,仍成寒熱往來之症,連用藥物,稍似向歇矣。自本月十二日,寒熱更作,症勢比前尤爲頗重,熱痰膈間滯塞,米飮入口,結不降下,似有結胸之狀,以此加桔梗·知母各一錢,梔子仁炒,枳殼各七分,柴陷湯先用二服後,更觀症勢之變,用他藥爲當。傳曰,劑送,往來看病。
李景仁以戶曹言啓曰,廣興倉呈,今春頒祿時,昇平府院君金瑬,以未肅拜,祿牌不爲出給云,依例倉官領送之意,敢啓。傳曰,知道。
夜五更,月食,巽方有氣如火光。
觀象監,今乙亥年正月十五日丙寅,退望夜,月有食之,旣。內篇法,月食則一十二分,初虧丑正二刻四更四點,初起正東,食旣寅初三刻五更初點,食甚寅正二刻五更三點,生光卯初初刻五更四點,復圓卯正一刻,復於正西,食甚宿次,翼三度。外篇法,月食則一十三分,初虧寅初初刻五更初點,初虧正東,食旣寅正一刻五更三點,食甚卯初初刻,生光卯初三刻,復圓辰初初刻,復圓正西,月入後,未復二字缺六分,食甚宿次,雙女像內翼宿東北無名星,大四字缺。已上燼餘
上在昌慶宮。停常參·經筵。
下直,黃海都事申恦,三登縣令李衎,渭原郡守金孝潔,慶山縣令宋致中,別害僉使李孝誼,阿吾地萬戶崔慶信,梨津萬戶李仲敏。
有政。吏批,判書未差,參判未差,參議兪伯曾進,左承旨徐景雨進。
兵批,判書李弘胄進,參判鄭廣成進,參議全湜進,參知鄭百昌式暇,左副承旨朴明榑進。
吏批啓曰,判書·參判皆未差出,小臣獨政未安,何以爲之?敢稟。傳曰,仍爲之。
吏批啓曰,新判書李聖求命招,同參政事,何如?傳曰,依允。
朴明榑啓曰,大司憲以下未差,掌令金德承二字缺退待,今日以監察茶時之意,敢啓。傳曰,知道。
吏批啓曰,新判書李聖求命招,則以病不來云矣。傳曰,知道。只出三司闕員。
以備忘傳于朴明榑曰,今下弓矢,別害僉使李孝誼,阿吾地萬戶崔慶信等給送。
朴明榑以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
朴明榑以兵曹言啓曰,昨日私奴天福稱名人,自金虎門入來,差備門外擊錚,極爲駭愕,令攸司,囚禁治罪。同門守門將鄭璡,常時不能禁斷,以致闌入,亦爲非矣,請推考。傳曰,依啓。
獻納金慶餘啓曰,無狀小臣,猥蒙鴻造,絲毫莫非聖恩。至於拜掃先墳,自是私事,而假之以由,乘之以馹,榮動松楸,感結幽明,恩侈寵極,無路報答。惟當趁期還朝,不至稽滯嚴程,而歲換之後,寒威益烈,驅馳之餘,重得感冒,調治之際,奄過時日,過限之失,固所難免,而及到闕下,得接朝報,則殿下答憲府之批有曰,頃日疏箚中,或有比於二世·胡元者,而兩司皆不爲非,獨於鶴年易暴之說,極以爲怒爲敎。臣亦兩司之一,而曾參於合啓者也,何敢自以爲無失,而晏然處置乎?以此以彼,決難仍冒。請命罷斥臣職。答曰,勿辭。
李景仁啓曰,獻納金慶餘,再啓煩瀆,退待物論矣。傳曰,知道。
李景仁以觀象監提調意啓曰,監屬命課學兼敎授尹憲之在喪代,前別坐黃渷,稍解命課,兼敎授差下,付軍職,冠帶常仕,何如?傳曰,依啓。
以吏曹判書望,傳于吏批曰,從二品中可合人,加望。
以兵曹族親衛口傳啓目,傳于朴明榑曰,莫重口傳公事,塗擦不可,使之付標。
李景仁以禮曹言啓曰,頃日南路馬撥,因藤智繩在我境間而設焉。今者智繩,旣已入歸,以馬撥撤罷,步撥仍置之意,三道監司處,行會,何如?傳曰,依啓。
以慶尙監司李基祚待罪書狀,傳于李景仁曰,勿待罪事,回諭。
李景仁以戶曹言啓曰,五字缺經費日漸浩大,今此金差一行,贈給用下之物,四字缺則多至一百二十四同四十二疋矣。況新經天使之行,該曹百物皆乏,無以應目前之需,極爲悶慮。頃年下三道觀察使兼管餉使,各其道內漁鹽鹽稅及徵贖·屬公等物,不隷於該曹者,隨便收合上送。多寡之數,雖在於道臣之能不能如何,而其爲有助於國家經費者非細。今雖停罷兼管餉使之名,而其物則猶在也,只以管餉停罷之故,不爲上納,或不無散漫於州縣,花消空棄之弊,誠爲可惜。觀察使專主一道,魚鹽之稅,山澤之科,料理生出,以補國用者,乃是職分內事,豈可以管餉職名停罷之故,而有所不爲哉?前日該曹上送之物,或令本道都事,或令秩高守令,次知收拾,觀察使專掌指揮,仍前上納,以補經費之萬一,宜當。敢啓。傳曰,不允。
李景仁以常平廳言啓曰,用錢之法,必須多鑄錢文,然後可以廣布通行,而京中設局,今已數年,功役浩煩,所造無多,外方大邑,一體許鑄,然後可無錢少難行之弊矣。上年冬黃海道觀察使南銑,以海州鑄錢事,報于本廳,今見水原府使尹墀牒呈,則亦請自其邑從民願鑄錢。大槪民間出役,略捧錢文事,自京畿爲始者,京城近地之居民,或賣柴炭,或賣魚鹽,以爲應役之計,則流行之效,職此而可見也。但如水原府,距王城百里之地,窮村小民,雖欲以柴炭魚鹽,換貿應役,其勢未易。況本府在西南要路之中,四面相望之邑,至於五六處,今若依水原府所報,使之隨便鑄錢,許民來貿,則隣邑之民,亦必樂爲之轉換,而自無防納奸濫之弊,海州·水原兩邑,依他道例許鑄,何如?傳曰,依啓。
李景仁以司僕寺提調意啓曰,上年二月十三日本寺啓辭大槪,每年都目,內外立馬倒損之數,一一書啓,而雖非色官直宿之員,竝以故馬多少,定式論罰事,入啓,傳曰,知道。啓辭甚當,今後依此施行事,判付矣。去六月都目,則癸酉十二月以前故馬之罰,其時色官當之故,只入直官主簿二員,五字缺六月以後,則邊立馬二百疋內,故失只是八疋,而其四字缺在箭串得病,捉入未久致斃,時立馬疋,亦皆無病二字缺者多,誠爲幸甚,所故馬疋之數,別單書入之意,敢啓。傳曰,知道。
李景仁以備邊司言啓曰,前日黃監軍貿船咨文中,有解到登州,驗船定價之語,故本司,以海禁至嚴,格軍難調,兩款開陳,回咨之意,入啓矣。更詳原咨,則旣以駕至島上交割爲言,末端所論,解到登州云者,似非指本國而言也。今此回咨,不必提起海禁·格軍之說,只以依准來咨文,割島中爲辭,似當。敢啓。傳曰,依啓。
李景仁以備邊司言啓曰,春信使發行已迫,齎去國書,令承文院撰出,何如?傳曰,允。
李景仁以兵曹言啓曰,本曹非但機務倍他,入番事緊,參知鄭百昌,佐郞蔡忠元代,今日政差出,何如?傳曰,允。
吏批啓曰,三司一空,而擬望之人乏少,未有甚於此日。小臣獨政之時,外官啓請,極知惶恐,而不爲啓請,則無以備望,外官竝擬,何如?傳曰,此時守令,遞易不可,外官勿擬。
吏批啓曰,今政,只出三司闕員事,命下矣。舍人·司錄,則大臣所薦,注書有闕已久,故竝爲擬望入啓之意,敢啓。傳曰,知道。
吏批啓曰,前執義兪省曾,前掌令尹烇,前持平洪命一·李海昌,前正言洪柱一·宋夢錫,本曹無相當窠闕,請送西。傳曰,知道。
吏批,崔鳴吉爲奮忠贊謨立紀明倫靖社功臣崇政大夫完城君兼知經筵成均館事弘文館大提學藝文館大提學同知春秋館事世子左副賓客,李聖求爲資憲大夫吏曹判書,趙翼爲兼同知經筵成均館事世子右副賓客,李敏求爲嘉善大夫司憲府大司憲兼同知經筵成均館事,睦敍欽爲通政大夫兵曹參知,鄭百昌爲通政大夫承政院都承旨知製敎兼經筵參贊官春秋館修撰官藝文館直提學尙瑞院正,金槃爲通訓大夫掌樂院正知製敎,姜大遂爲通訓大夫行司憲府執義知製敎,金坽爲通訓大夫行司諫院五字缺爲通訓大夫行司憲府掌令,宋希進爲奉正大夫司憲府持平,李起誖爲朝散大夫行司憲府持平,鄭太和爲通訓大夫行弘文館校理知製敎兼經筵侍讀官春秋館記注官世子侍講院弼善校書館校理惠民署醫學敎授,兪省曾爲通訓大夫行弘文館校理知製敎兼經筵侍讀官春秋館記注官,洪柱一爲朝散大夫行兵曹佐郞知製敎,沈之漢爲朝散大夫行司諫院正言,兪榥爲朝散大夫行司諫院正言。參外,奉直郞行承政院注書兼春秋館記事官南老星,奉直郞行議政府司錄閔賀。
兵批,申景珍爲兼羽林衛將,羅萬甲爲兼五衛將,李培爲定略將軍行忠佐衛後部將,趙翼爲資憲大夫行龍驤衛副護軍,尹烇爲禦侮將軍行龍驤衛副護軍,柳景緝爲禦侮將軍行龍驤衛副司直,李海昌爲禦侮將軍行龍驤衛副司直,柳希培爲禦侮將軍行龍驤衛副司果,李亨吉爲秉節校尉龍驤衛副司果,韓復一爲定略將軍行龍驤衛副司果,宋夢錫爲忠毅校尉龍驤衛副司果,黃渷爲果毅校尉行龍驤衛副司勇,金華俊爲效力副尉行龍驤衛副司勇,李壽仁爲忠毅校尉行龍驤衛副司勇,安偟爲禦侮將軍行慶尙右兵虞侯,崔傕爲禦侮將軍行臨淄島鎭管群山浦水軍萬戶。
李景仁以御營廳言啓曰,本廳軍兵,體府牙兵來屬之後,數將至於六千,而且有給保之事。其間軍案修正,文書往復等事,甚爲浩煩,而臣等,或多事務,或有疾病,有未必親執行査者,常以爲悶。適今中軍黃緝,剛明精密,專管此事,改成軍案,幾就頭緖,且當番軍操鍊一事,亦委於此人,事務甚重,而今日政,移除右兵營虞侯,莫重軍案修正之役,將付生手,極爲悶慮。令該曹,改差,何如?傳曰,依啓。
徐景雨啓曰,弘文館官員,今政已爲差出,請校理鄭太和·兪省曾,竝牌招,推移入直。傳曰,依啓。
徐景雨啓曰,校理鄭太和·兪省曾牌招,則鄭太和來詣闕外,而兪省曾則楊州地出去未還云矣。請出開門標信。傳曰,知道。
通訓大夫掌樂院正知製敎兼世子侍講院輔德臣金槃,誠惶誠恐,頓首頓首,謹百拜上言于主上殿下。伏以,臣本無似,猥忝春坊兼任,蔑有輔養之效,常懷慙懼之私,惟以輪番直宿,出入書筵,爲報稱之圖矣。近緣賤疾沈痼,委頓床席,鍼藥無效,愈往愈深。蓋臣於上年六月間,落馬重傷,仍致瘀血作痛,腰脅牽引,不能屈伸,行步甚艱,起居須人,晝夜刺痛,殆不忍堪。其於尋常職務,亦難察任,矧玆入侍書筵,講論經義,決知其不能焉。玆於數月以來,全廢輪直,虛席華銜,久曠職事,極知惶愧,而近且僚員有故,輪替之際,常患不足,公私狼狽,不勝未安之至。臣自丁卯年間,忝拜兼任,辛未秋,以父喪解任,而前年春,復蒙謬恩,還兼舊帶,前後忝叨,首尾七年之久,而恐涉於煩瀆,一未有陳章祈遞者矣。今則病勢如此,有非時月之間,所可差復,玆不得不冒萬死陳瀆。伏願聖明,俯察悶迫之私,亟許遞臣兼輔德,以便公私,不勝幸甚,不勝幸甚。臣無任祈懇之至,謹昧死以聞。踏啓字而下。以上燼餘
上在昌慶宮。停常參·經筵。
下直,惠山僉使李汝博。
朴明榑啓曰,大司憲李敏求,執義姜大遂,掌令宋時吉,持平宋希進·李起誖,俱未肅拜,掌令金德承避嫌退待,今日以監察爲茶時之意,敢啓。傳曰,知道。
以備忘傳于朴明榑曰,今下弓矢,惠山僉使李汝博給送。
徐景雨啓曰,新除授注書南老星,卽右議政金尙容外孫也。以春秋館相避,不得行公,請南老星改差,假注書差出。傳曰,依啓。三字缺相避之人,勿擬,可也。
假注書望,李彬五字缺
校理鄭太和,待罪本館,今當處置臺諫,而四字缺避嫌之辭,旣引頃日聖批中未安之敎。臣亦參言官,久參合啓之論,獨在館中,不敢晏然處置,伏地待罪。答曰,知道。勿爲待罪。
徐景雨以弘文館言啓曰,新除授校理兪省曾,時在京畿楊州地,入番事緊,請斯速乘馹上來事,下諭,依前例館書吏給馬下送。傳曰,依啓。
議政府右議政臣金尙容,伏以,臣竊見近年以來,義理不明,人心晦塞,爲士夫者,徒懷巧避謗議,護惜黨與之計,其於君臣大義,國家大計,忽焉不以爲意,習尙至此,良可寒心。姜鶴年疏中說話,無非悖妄可駭,而易暴一款,尤非臣子所忍聞。凡有血氣者,義當同心憤疾,極力攻斥之不暇,而或有身居言地,公然救護者。此固出於黨比之痼弊,有不足言者,至於玉堂,以公論所出之地,初非不知是非,而亦猶遲回顧望,殊無汲汲辨斥之意。傳曰,見無禮於君,如鷹鸇之逐鳥雀,今日朝臣,得無有愧於此言乎?人心世道,一至於此,設令事變,有大於此者,尙何望其忘身出力,以殉國家之難哉?伏覩近日前後聖批,多有未安之敎,反若全昧是非者然,徒尙虛名,罔念實禍,將使公論不伸,異議橫生,悖逆之徒,益無所忌憚,臣竊爲殿下惜之,竊爲國家憂之。伏願殿下,深思長慮,洞燭義理,奮發英斷,使至嚴之大義,至正之公議,當伸於朝廷之上,邪說帖息,民志不惑,則宗社幸甚。臣忝居大臣之列,自見主勢之日孤,時事之日非,不勝區區過慮,妄陳瞽說,惟殿下澄省焉。取進止。答曰,省箚具悉卿意。鶴年之言,雖甚可駭,予不欲以言語間妄發,殺士。卿須知此意,少解憤疾之心。
徐景雨以宣惠廳言啓曰,本廳所納收米,上年秋等,每一結八斗內,十分之一,許令錢文代納事,入啓,蒙允矣。今則錢文之散布於京外者,不至如上年之稀貴,今春等所納米,則十分之二錢文代納事,知委,何如?傳曰,依啓。
正言沈之漢啓曰,臣之無狀,百無一能,六字缺其無所取矣,聖度包容,不加逋慢之罪,四字缺又出夢寐之外,臣誠惶感,卽當策勵,而第臣有所不可仍冒者。臣之老病叔父,在公淸道海美地,自上年春初,得患重病,沈綿十餘朔,而臣職名在身,不得往見,去十二月初十日,承文院褒貶之後到家,得叔父專人之報,病極危重,命在頃刻,願得生前一見云。臣聞言慘惻,十一日曉,奔遑下去,而留所帶下吏一人,俾將右意呈狀該曹,則兵曹以規外而却之。下吏無還報于臣,則臣已發行,欲不呈狀,則恐爲生事,泛然以掃墳改書呈之,臣則未之知也。此雖在臣已發行之後,而豈可諉諸下吏之誤書,不受而爲罪乎?臺諫,與庶官不同,苟有所失,不可一刻仍冒。請命罷斥臣職。答曰,勿辭。
朴明榑啓曰,正言沈之漢,再牌煩瀆,退待物論矣。傳曰,知道。
弘文館校理臣鄭太和,伏以,大司諫洪命耉,掌令金德承,獻納金慶餘,正言沈之漢,竝引嫌而退。當初簡通,旣不單擧其相避之名,則泛論可否,別無所失,同僚之遞,適出於特命,豈可以此爲嫌?憲府之始劾玉堂也,聖批,以惡其不從己言,事甚不當爲敎,參論多官,將此一款,以爲引避之辭,退待物論,不敢自是,而乃以同事之人,處置僚員,有若不曾干預者然,揆諸事理,不當如是。掃墳給暇,自有定限,差過數日,雖緣疾病,職是言官,勢難仍在。改書呈狀,此實下吏之失,而身帶軍職,徑自下鄕,未免違法之歸,私情切迫,有不可言。請大司諫洪命耉出仕,掌令金德承,獻納金慶餘,正言沈之漢,竝命遞差。取進止。答曰,依啓。
朴明榑啓曰,右相箚子批答,政府無郞廳,遣史官傳諭之意,敢啓。傳曰,知道。
李景仁以吏曹言啓曰,臺諫有闕,政事,何以爲之?敢稟。傳曰,明日爲之。
夜一更,巽方有氣如火光。五更,月暈。以上燼餘
上在昌慶宮。停常參·經筵。
有政。吏批,判書李聖求未肅拜,參判未差,參議兪伯曾進,都承旨鄭百昌進。
兵批,判書李弘胄病,參判鄭廣成病,參議全湜病,參知睦敍欽進,右副承旨朴明榑進。
辰時巳時,日暈兩珥,暈上有冠,色內赤外靑。午時未時,日暈。
領議政六度呈辭。答曰,安心調理。
掌令宋時吉,正言兪榥來啓曰,鶴年之罪,臣等論之久矣。其誣陷君父,自古人臣,豈有如此者乎?其陵侮君父,亦豈有如此者乎?自古人臣,所未有之大罪也,此豈削其官爵之罪乎?今若不以其罪罪之,是無刑之國也,而君臣之倫,自此而廢矣。且其誣罔,所關極大,殿下之大功大德,建諸天地,光于百代,誣之爲易暴,逆珙之兇謀昭著,覆載之所不容,誣之爲枉殺,是爲光海·逆珙立節也,而於殿下,則不亦爲反覆不忠之甚乎?孔子曰,不愛其親,而愛他人者,謂之悖理,不敬其親,而敬他人者,謂之悖禮,鶴年之事,正類是也。其言不但疑惑一世之視聽,亦將以欺萬世也。如此則何可使肆行而不爲痛絶乎?其欺天罔人之罪,終不可赦,請命依律定罪。爲國自有法度,而行之治之,所由成也。雖堯·舜之聖,必不能捨法度而致治也。誣告自有其律,而獨於碩幹不用,則是國無法度也。臣等居執法之列,不得不爭。請命依誣告律照斷。答曰,勿煩。
掌令宋時吉來啓曰,今此鶴年請罪之擧,乃一世公共之論也。兩司合啓,亦已累月,玉堂居公論之地,當初一番陳箚之後,更無一言,不職甚矣。請副提學李顯英,應敎沈之源,副應敎具鳳瑞,副校理尹坵,修撰鄭雷卿,副修撰李一相,竝命罷職。新除授執義姜大遂,時在慶尙道陜川地,請斯速上來事,下諭,依前例府書吏給馬下送。答曰,依啓。李顯英事,不允。
正言兪榥來啓曰,新除授司諫金坽,今在慶尙道禮安地,請斯速乘馹上來事,下諭,依前例院書吏給馬下送。答曰,依啓。
大司諫洪命耉啓曰,鶴年不道之言,所難容貸於王法,銓曹之誤爲薦拔,玉堂之不爲連箚,皆未免臺論之發,則身居言職,公然救護者,宜有罪罰,而終不擧劾,四字缺之意,臣亦未曉,然累月之後,四字缺臣爲言官,亦無一語。今者伏見大臣之箚,則辭義嚴截,澟若鈇鉞,臣自反顧,不覺瞿然。一日在官,當盡一日之責,臣何敢以除拜日淺,有若無所失,而晏然仍冒?濫蒙恩私,忝竊匪據,絲毫無補,日事瀆擾,臣之罪戾,至此尤大。請命罷斥臣職。答曰,勿辭。
正言兪榥啓曰,臣伏見大司諫洪命耉引避之辭,以爲鶴年不道之言,所難容貸於王法,身居言地,公然救護者,宜有罪罰,而終不擧劾,當時臺閣之意,臣亦未曉云,是實詆斥其時之臺閣也。臣父省曾,當初發論之時,久居臺閣,旣未擧劾其罪,則今日詆斥,勢難獨免,臣何敢是非於其間,晏然處置乎?請命遞斥臣職。答曰,勿辭。
韓必遠啓曰,大司諫洪命耉,正言兪榥,再啓煩瀆,退待物論矣。傳曰,知道。
李景仁以義禁府言啓曰,今見本府都事兪希曾書狀內,罪人金悈,已受刑三次,病勢危重,擔繖流載,藥物救療,寸寸前進,到廣州地板橋一里地,野次物故,依前例,令本道檢屍後,啓聞施行,何如?傳曰,允。
又以禮曹言啓曰,王世子冊封及仁穆王后祔大廟,合二慶別試文武科設行事,本曹曾以本年正月·三月·四月等朔,次第設行事,入啓,傳曰,頃因量田一事,科擧已令退定,此別試初試,何以定於正月耶,傳敎矣。本曹回啓曰,當初本曹,因戶曹啓下公事,以明年正月退行事,覆啓蒙允,故依前啓下公事,以正月擇日以啓矣,今觀量田二字缺則正月內,畢事不可期,更待量田垂畢,而今姑退行,似爲便當,傳曰,依啓事,四字缺今正月過半,而慶尙等道量田之事,幾已完矣,其餘他道,亦當鱗次完局。科擧定期,必須預爲通諭各道,然後擧子等,可以趁期赴試。且慶不踰年,古人所稱,來秋則大庇之科,亦當應行,三月內初試,四月內殿試,放榜,似爲宜當。令觀象監,擇日以啓之意,敢啓。傳曰,知道。
吏批啓曰,判書李聖求未肅拜,參判未差,小臣獨政未安,何以爲之?敢稟。傳曰,只出承旨·臺諫。
吏批,鄭世矩爲通政大夫承政院右承旨兼經筵參贊官春秋館修撰官,韓必遠爲通政大夫承政院左副承旨兼經筵參贊官春秋館修撰官,朴明榑爲通政大夫承政院右副承旨兼經筵參贊官春秋館修撰官,朴守弘爲通訓大夫行司憲府掌令,成汝寬爲通訓大夫行司諫院獻納,洪命一爲通訓大夫行司諫院正言知製敎者。
兵批,崔葕爲折衝將軍行龍驤衛副護軍,金德承爲禦侮將軍行龍驤衛副護軍,金慶餘爲禦侮將軍行龍驤衛副司直,沈之漢爲定略將軍行龍驤衛副司果。燼餘
夜一更二更,月暈。五更,月暈。
辰時巳時,日暈兩珥,暈上有冠,色內赤外靑。午時未時,日暈。春坊日記
上在昌慶宮。停常參·經筵。
下直,興陽縣監李廷顯,殷栗縣監朴安仁,波知僉使洪應龜,省峴察訪金堪,魚西萬戶徐後積,森森坡萬戶康夢生,造山萬戶白載生。
徐景雨啓曰,春信使賚去文書安印,請出爲政以德寶。
朴明榑啓曰,臺諫有闕,政事,何以爲之?取稟。
以備忘記傳于李景仁曰,今下弓矢,波知僉使洪應龜,森森坡萬戶康夢生,造山萬戶白載生,魚西萬戶徐後積給送。
朴明榑以都摠府言啓曰,今日入直軍士,中日習射,請出標信。傳曰,知道。
以兵曹文臣朔試射試官望,傳于朴明榑曰,副望用之。
朴明榑以都摠府言啓曰,都摠管李應順,以分軍會同事,除標信,內兵曹進去之意,敢啓。傳曰,知道。
李景仁以侍講院言啓曰,本院上番實兼六員內,輔德·兼輔德·文學,竝未差,兼弼善鄭太和,本館入直,兼文學具鳳瑞,時在被論中。只有弼善黃胤後,方爲入番,而他無替直之員,書筵重地,事甚苟艱。上番闕員,後政盡爲差出,使之輪番入直,何如?傳曰,依啓。
朴明榑,以司僕寺官員,以提調意啓曰,上年絶影島牧子定給時,本府寺奴中,有各浦分屬後,餘數三十八名,以此定給之意,入啓行會,則其後點馬別監李奇英狀啓以爲,所謂本府寺奴,或移他官,或屬倭館奴,餘存者只六名云。更考軍籍,比邑機張·梁山等地,餘存寺奴,亦皆有之,請令本道,以此數外進現寺奴,依前啓下,添此六名,限二十名,査出定給之意,覆啓行會,癸酉冬間,已爲完定矣。今聞水使申景禋,因各浦邊將所報,所定牧子十一名,或稱匠人,或稱沙工,請還本役,廟堂亦念輕重,許其還屬,使之代丁,俾無闕額之意,覆啓蒙允。各人果是各浦熟諳關係之人,則其時所當卽爲放移本府,以他人定給,而今經兩歲,始有所云云,安知非避重而就輕也?新設未久,數十牧子,亦如是與奪?水使以本道大將,持此啓下公事,先奪已定之牧子,而其代定之人,置之度外,趁不充給,則已放八十匹馬,無人看養,實非細憂。已定牧子,如難仍置,則速定其代,成冊啓聞,使之看養,其未及代定者,勿爲先奪之意,本道監司·水使處,竝爲行移,宜當。敢啓。傳曰,依啓。
持平李起誖來啓曰,今此鶴年請罪之擧,乃一世公共之論也。兩司合啓,亦已累月,玉堂居公論之地,當初一番陳箚之後,更無一言,不職甚矣。請副提學李顯英,應敎沈之源,副應敎具鳳瑞,副校理尹坵,修撰鄭雷卿,副修撰李一相,竝命罷職。大司諫洪命耉,以鶴年不道之言,所難容貸於王法,銓曹之誤爲薦拔,玉堂之不爲連箚,皆未免臺論之發,則身居言地,公然救護者,宜有罪罰,而終不擧劾,當初臺閣之意,臣亦未曉,然累月之後,退論似過,臣爲言官,亦無一語,今者伏見大臣之箚,則辭意嚴截,澟若鈇鉞,臣自反顧,不覺瞿然,一日在官,當盡一日之責,臣何敢以除拜日淺,有若無所失而晏然仍冒,濫蒙恩私,忝竊匪據,絲毫無補,日事瀆擾,臣之罪戾,至此尤大,請命罷斥臣職,正言兪榥,以臣伏見大司諫洪命耉引避之辭,以爲鶴年不道之言,所難容貸於王法,身居言地,公然救護者,宜有罪罰,而終不擧劾,當時臺閣之意,臣亦未曉云,是實詆斥其時臺閣也,臣父省曾,當初發論之時,久居臺閣,旣未擧劾其罪,則今日詆斥,勢難獨免,臣何敢是非於其間,晏然處置乎,請命遞斥臣職,獻納成汝寬,以臣伏見大司諫洪命耉引避之辭,有曰,鶴年不道之言,所難容貸於王法,該曹之誤爲薦拔,玉堂之不爲連箚,皆未免臺論之發,則身居言地,公然救護者,宜有罪罰,而終不擧劾,當時臺閣之意,臣亦未曉云,臣卽當時之臺諫也,不爲擧劾之失,實在臣身,不可冒據言地,請命罷斥臣職,竝引嫌而退。鶴年請罪之事,乃一世公共之論也,至有身居言地,公然救護者,則當初不論,責有所歸,累月之後,不爲退擧,別無所失。洪命耉引嫌之辭,乃泛論當時之臺閣,而不曾擧名於其間,則有何可避之嫌?以當時臺官,初不擧劾,到今退避,殊欠直截之風。請大司諫洪命耉,正言兪榥出仕,獻納成汝寬遞差。答曰,依啓。李顯英等事,不允。
持平李起誖來啓曰,鶴年之罪,臣等論之已盡,蓋其誣陷君父,自古人臣,豈有如此者乎?其陵侮君父,亦豈有如此者乎?自古人臣,所未有之大罪也,此豈削官爵之罪乎?今若不以其罪罪之,則是無刑之國也,而君臣之倫,自此而廢矣。且其誣罔,所關極大,殿下之大功大德,建諸天地,光于百代,誣之爲易暴,逆珙之兇謀昭著,覆載之所不容,誣之爲枉殺,是爲光海·逆珙立節也,而於殿下,則不亦爲反覆不忠之甚乎?孔子曰,不愛其親,而愛他人者,謂之悖理,鶴年之事,正類是也。其言不但疑惑一世之視聽,亦將以欺萬世也。如此則何可使肆行而不爲痛絶乎?其欺天罔人之罪,終不可赦,請命依律定罪。爲國自有法度,而行之治之,所由成也。雖堯·舜之聖,必不能捨法度而致治也。誣告自有其律,而獨於碩幹不用,則是國無法度也。臣等居執法之列,不得不爭。請命依誣告律照斷。答曰,毋煩。
獻納成汝寬啓曰,臣伏見大司諫洪命耉引避之辭,有曰,鶴年不道之言,所難容貸於王法,該曹之誤爲薦拔,玉堂之不爲連箚,皆未免臺論之發,則身居言地,公然救護者,宜爲罪罰,而終不擧劾,當時臺閣之意,臣亦未曉云。臣卽當時之臺諫也,不爲擧劾之失,實在臣身。不可冒居言地。請命罷斥臣職。答曰,勿辭。
正言兪榥來啓曰,鶴年以不道之言,貶辱君父,略無顧忌,爲臣子者,義當同辭痛斥之不暇,而前持平柳袗避嫌之辭,有曰,率爾放言,又曰,惟思盡言。凡放言·盡言云者,眞有是事,人不敢言,而獨言不避之謂也。以鶴年之言,出於率爾而盡言云,則柳袗之心,必以鶴年,爲無罪也。至於沽名市直,猶恐非其本情云云,則鶴年之言,非出於沽名市直,而果有實見得乎?柳袗乃有識之人,非不知君臣之義,又豈不知鶴年之爲有罪?而公議方張之日,敢自立異,又以將順贊揚等語,以爲營護之地。殿下之曲貸鶴年,雖出於天地之包容,而自下救解,非臣子爲君之道也。若以爲初不擧劾,置而不罪,則橫議之徒,將無所徵。請柳袗,削奪官爵。前正言李時萬,論罪鶴年之時,刪改其不道二字,時萬之心,其以鶴年之事,爲語言薄過歟?當初簡通之答,旣曰不可不重論,則是知鶴年之有罪也,而論事弛緩,反昧辨斥之義。所見昏矇,是非顚倒,物議愈激,久而不息,請命罷職不敍。三司一體,體面甚重,若有所失,則不可不相規,而相敬之道,則又不可失也。今番玉堂之事,實爲無據,合司·合啓,雖曰不同,連續陳箚,乃是規例。設使僚員有故,入番之官,亦可爲之,而終復自列稱諉,不自覺其遂非,臺論之發,固所難免。而然措語之間,不可侵辱,而前掌令金德承,陵侮玉堂,加之以童騃可笑等語。大失相敬之道,公議皆以爲非,請金德承從重推考。答曰,依啓。柳袗·李時萬等,竝推考。
朴明榑啓曰,獻納成汝寬,再啓煩瀆,退待物論矣。傳曰,知道。
又啓曰,臺諫出去,請出開門標信。
又啓曰,柳袗·李時萬推考事,命下矣。臺諫方以柳袗削奪官爵,李時萬罷職不敍,論啓,推考承旨,不得捧之之意,敢啓。傳曰,知道。以上燼餘
上在昌慶宮。停常參·經筵。
下直,驪州牧使金慶恒,原州牧使李重吉,群遠僉使南宮煜,三水郡守裵時亮。
午時,日暈。申時·酉時,日暈。
傳于韓必遠曰,政事,明日爲之。
以備忘傳于鄭世矩曰,今下弓矢,群遠僉使南宮煜給送。
朴明榑啓曰,以刑曹天籍公事,傳曰,頃日咸鏡監司,以北道人胡地越境被捉事,狀啓上來矣,其狀啓中,天籍名有無考啓事,傳敎矣。卽考咸鏡監司狀啓,鍾城人春伊·愛龍二字缺三名,以捉魚事,江邊出去不還云,而無天籍之名矣。敢啓。傳曰,知道。
以京畿監司尹毅立待罪書狀,傳于李景仁曰,勿待罪事,回諭。
以備忘傳于李景仁曰,史官一員待命,騎馬三匹立之。
傳于李景仁曰,金時讓調病中,如有欲得之藥材,言于內局,優數覓給。
醫官李誠立書啓,領議政尹昉病症大槪,與前無加減,柴陷湯三貼連服後,結胸之證,似爲稍解,而老人眞元大敗,氣力如縷,不可連用峻劑,不得已加芍藥酒炒,山査肉各七分,梔子仁炒,黑南連酒炒各四分,二倍柴胡,一倍升麻,去黃芪代桔梗,依東垣方,元入人參用一錢,補中益氣湯,久久連服,以補元氣爲當,詮次啓達向敎是事。傳曰,劑送。
答吏曹判書李聖求疏曰,省疏具悉。卿之才器,允合此任,宜勿控辭,盡心察職。原疏在下
鄭世矩以備邊司言啓曰,公淸道所送,前兵使黃溭別備軍器,黑角弓二百張,長箭二百部,片箭二百部,桶兒一百五十箇,及軍需木十七同,輸納于本司矣。當初該曹回啓,旣以用於西北軍需,入啓允下,而正方山城新設之地,諸具未備,依該曹啓下之意,送于正方,宜當。敢啓。傳曰,依啓。
大司憲李敏求啓曰,臣之湔劣,少所比數,前後膴仕,皆非分宜,尋常愧慄,每存寤寐,不意玆者,承乏匪據。念惟淸朝,豈曰無人,而一張題目,賤名屢謄,驚惶靡定,至今病悸。兄弟無似,一時隆顯,福已過矣,鬼已瞰矣,退伏數日,恭竢物議。且緣痼疾之中,又患指證,鍼灸調理,未卽出謝,逋慢之罪,自知難逭。且臣旣忝銓席,二字缺鶴年注擬之失,實與其時判書,無四字缺獨漏臺評。臣固知權衡進退,專在三字缺之說,爲甚苟且,而心常內愧其倖免矣。合啓之論,辭義極嚴,人臣見無禮於君父,執法請罪,安得不如是?幺麽一鶴年悖妄之言,自底漢法,而聖度包荒,與天同大,至以殺士爲慮,如使鶴年,少有知識,必且咋舌而愧死矣。上下相持,論議轉激,遂作大段風波,延及玉堂諸臣,經幄顧問之地,一朝空虛,其亦朝著之不幸也。臣卽薦拔鶴年之該曹,合蒙論劾,何敢自同餘人,擧顔抗論?請命罷斥臣職。答曰,勿辭。
朴明榑啓曰,大司憲李敏求,再啓煩瀆,退待物論矣。傳曰,知道。
持平李起誖來啓曰,大司憲李敏求,以臣之譾劣,少所比數,前後膴仕,皆非分宜,不意玆者,承乏匪據,兄弟無似,一時隆顯,恭竢物議,且緣痼疾之中,又患指證,鍼灸調治,未卽出謝,逋慢之罪,自知難逭,且臣曾參銓席,姜鶴年注擬之失,實與其時判書無異,而臣則獨漏臺評,臣固知權衡進退,專在冢宰之說,爲甚苟且,而心常內愧其倖免矣,合啓之論,辭意極嚴,人臣見無禮於君父,執法請罪,安得不如是,幺麽一鶴年悖妄之言,自底漢法,而聖度包荒,與天同大,至以殺士爲慮,如使鶴年,少有知識,必且咋舌而愧死矣,上下相持,論議轉激,遂作大段風波,延及玉堂諸臣,經幄顧問之地,一朝空虛,其亦朝著之不幸也,臣卽薦拔鶴年之該曹,合蒙論劾,何敢自同餘人,擧顔抗論,請命罷斥臣職,引嫌而退。權衡進退,專在冡宰,誤薦之失,旣有所歸,有何可避之嫌,請大司憲李敏求出仕。答曰,依啓。
持平李起誖,正言兪榥來啓曰,臣等,將鶴年事,論之已久,而殿下不爲允從,臣等竊惑焉。恭惟我殿下,撥亂反正,宗社復安,彝倫復正,道大德盛,巍巍蕩蕩,雖愚夫愚婦,咸仰日月之光明。而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測,至於廢祬之跳出,逆珙之搆亂,實是有干天誅,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於言語之過,而不用其律哉?凡以言獲罪云者,或論朝廷之得失,或斥宰執之是非,言雖不中,意實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?將曰,誅無君之鶴年。此理甚明,人所易曉,請勿留難,亟命依律定罪。爲國自有法度,而行之治之,所由成也。雖堯·舜之聖,必不能捨法度而能治也。誣告自有其律,而獨於碩幹不用,則是國無法度也。臣等居執法之列,不得不爭。請命依誣告律照斷。答曰,已諭,毋煩。
正言兪榥來啓曰,前正言李時萬,論罪鶴年之時,刪改其不道二字,時萬之心,其以鶴年之事,爲言語薄過歟?當初簡通之答,旣曰不可不重論,則是知鶴年之有罪,而論事弛緩,反昧辨斥之義。所見昏矇,是非顚倒,物議愈激,久而不息。今聞柳袗則其身已死云,雖不可追論,而李時萬則不可推考而止。請命罷職不敍。答曰,四字缺不必深治。
鄭世矩啓曰,柳袗推考事,命下矣。旣已身死云,推考傳旨,不得捧之之意,敢啓。傳曰,知道。
弘文館校理臣兪省曾,臣鄭太和等,伏以,自古人臣之進言者,論列朝廷之是非,指斥君上之得失,心存愛君,言不知裁,蓋出而畢陳無隱之誠,故其間,雖有謬妄之見,狂誕之說,而原其本情,苟有一分可恕之道,則容而置之,不以爲怒者,乃帝王包荒納汚之美德,而以言獲罪,非治世之事也。至於今日鶴年之事,則萬不類此,而殿下乃謂之言語間妄發,不欲加之以重律,臣等之惑,滋甚焉。鶴年托迹山林,厚誣一世,盜竊虛名,自謂高士,而爲官前後,歷仕內外,旣已委質於殿下矣,旣已食祿於聖朝矣。屢蒙遷擢之恩,便生傲慢之心,不思分義之至嚴,肆爲悖理之橫議,訾毁國家,略無顧忌,至有所譏議於反正之擧,加之以易暴之喩,暴之一字,使誰當之?爲人臣子,乃發此言,是可忍也,孰不可忍也?殿下悶宗社之將亡,痛倫紀之斁絶,親率義旅,顯膺寶位,中興盛烈,皆出聖躬,非如霍光擅廢立之比,延年雖在,敢彈何人?其言其意,尤不可測也。且以廢祬·逆珙之死,有若不當死而枉死者然。鶴年,非不知掘地跳出之事,護逆敗露之狀,又非不知王法所在,殿下亦不得自由,而故爲是惑亂之說,眩當時之聽,欺後世之人,以資兇徒之藉口。情無可恕,罪有難逃,猶謂之言語妄發,而終不可深罪乎?論以三尺,自有其律,削奪官爵,豈洩神人之憤哉?凡有血氣,莫不痛惋,兩司爭論,今已經年,而殿下四字缺尙靳一兪,臣等竊恐,國法廢而倫紀晦,邪說肆而變怪作。伏願聖明,俯察公共之議,快從合啓之請。答曰,勿煩。
吏曹判書李聖求,百拜上言于主上殿下。伏以,無狀小臣,庸愚朴陋,聖明之所洞燭,朝紳之所共知也。碌碌逐隊,苟沾祿食,曾所踐歷,已踰涯分,崇班峻秩,初非夢寐所到,加以往年被斥之嫌,亦難以自同於諸臣矣。念玆新命,又出於千萬意望之外,臣之兢惶縮踖,不敢冒進之實,姑不暇論,其於公議之不許,政體之有傷,何哉?夫冢宰之任,是何等職事?主一世進退之權,係國家治亂之機,決非尋常闒茸,所可僥倖玷汚,自古難愼之意,爲如何哉?殿下卽祚以來,前後所用,亦何如人也。今乃遽以萬不近似之臣,超資越序,踰衆賢而授之,臣實未曉天意之所自也。以臣愚昧,尙且疑惑至此,國人其將謂何?嗚呼臣父,死於此職,今纔八年,而臣則踵處其位,臣之弟敏求,亦復竝參於加三字缺古今君臣之際,遭遇未過於臣家,榮寵未有如臣家。恩榮所極,咎責將至,臣三字缺對感泣之餘,以榮爲懼,以慶爲憂,若隕淵谷,無所措躬。惟望聖慈,天地父母,指示生道,亟許鐫改,以安愚分,以重名器,公私幸甚。縮伏數日,恭竢物議之發,而一味容默,亦所不敢,瀝出肝膈,陳露一二,不勝慙惶戰灼之至,謹昧死以聞。以上燼餘
上在昌慶宮。停常參·經筵。
有政。吏批,判書李聖求未肅拜,參判未差,參議兪伯曾進,都承旨鄭百昌進。
吏批啓曰,判書李聖求未肅拜,參判未差,小臣獨政未安,何以爲之?敢稟。傳曰,判書命招。
申時,日暈。夜一更,艮方有氣如火光。
領議政尹昉七度呈辭。答曰,安心調理。
答兵曹參判鄭廣成疏曰,只遞兼職。原疏在下
韓必遠以戶曹言啓曰,江都旣爲保障之地,則本曹久遠可考三字缺目前不緊之物,欲爲移置於本府,公廨無寄置之處,故依軍器寺·司僕寺例,爲略設庫間之計,空垈已爲買得,材木亦爲措備,而上年因天使之行,未得始役矣。江華經歷張遇漢,爲本曹正郞時,專管此事,詳知首末。本曹今將下送次知算員及堂吏,載持役軍雇價,匠人料布以往,而若無官員監掌,則必有虛疎怠慢之患,着令張遇漢,檢飭指揮,俾速完役,宜當。敢啓。傳曰,依啓。
朴明榑以兵曹言啓曰,每朔上番軍士派定之際,一旬式輪回定送,以均苦歇,乃是流來舊規,而戊辰年十月,始有闕內若干處,仍定之事。厥後因循,逐年增益,仍定者,多至於一百五十餘名。故甲戌九月二十四日晝講時,特進官鄭廣敬,榻前啓辭,極陳仍定之弊,其時當該堂上·郞廳,査出推考事,命下,本曹官員,至於被罪,而仍定規,一切革罷矣。今因後苑守直內官等,先啓手本,政院甘結內,大內至近之地,諸各司及染獄等處,守直軍士,輪回定送,至於臥痛相繼,極爲悶迫,二旬仍定,則似無此弊,而今者立法之初,又開仍定之規,則日滋月蔓,必致前日因循之弊,誠爲可慮。後苑軍士中,如或有得病者,則趁卽出送,以他軍士,充定其代,使之守直,宜當。敢啓。傳曰,知道。啓下之事,與各司移文不同,日子亦爲不久,依手本施行,可也。
朴明榑啓曰,以司僕寺官員,內摘奸時,馬匹瘠瘡推考傳旨,傳曰,官員推考,而理馬推考,何不捧之二字缺傳敎矣。臣不知前規,惟憑下吏之四字缺員推考傳旨入啓,極爲惶恐。更考三字缺馬·養馬推考傳旨,別爲書入矣。傳曰,知道。
又啓曰,去十二月二十一日,義禁府林碩幹亡命照律公事來到,而臺諫方以誣告合啓,故其照律公事,不得捧入之意,陳啓矣。臺諫今日停啓,義禁府當初成帖照律公事,還爲來呈,故捧入之意,敢啓。傳曰,知道。
正言洪命一啓曰,臣以駑劣無狀,濫蒙鴻恩,冒忝言職,一毫無補,聖明已燭其無能,物議亦斥以疲軟矣。曾未數日,又置言地,臣誠惶悚,罔知攸處。第念樸遬之性,雖使終身策勵,必難變質,一日之前,旣謂疲軟,則一日之後,便成剛方,臣不敢期也。未知今日寵擢者,有何所取哉?臣再昨,伏見大司諫洪命耉引避之辭,身居言地,公然救護者,宜有罪罰,而終不擧劾,當時臺閣之意,臣亦未曉云。臣前叨憲府,殆至一朔,則其所云云,似指微臣,臣之不職之罪大矣。卽當肅謝恩命,因且引咎自列,而舊疾輒劇於屛竢之中,冒昧呈告矣,爲政院所却,今始來避,臣之罪戾,尤無所逭。請命罷斥臣職。答曰,勿辭。
朴明榑啓曰,正言洪命一,再啓煩瀆,退待物論矣。傳曰,知道。
持平李起誖,正言兪榥來啓曰,臣等,將鶴年事,論列久矣。而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明。而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測,至於廢祬之跳出,逆珙之搆亂,實是有干天誅,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝廷之得失,或斥宰執之是非,言雖不中,意實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?必將曰,誅無君之鶴年。此理甚明,人所易曉。請勿留難,亟命依律定罪。答曰,勿煩。
正言兪榥來啓曰,前正言李時萬,論罪鶴年,而刪改其不道二字,時萬之心,其以鶴年之事,爲語言薄過歟?當初簡通之答,旣曰不可不重論,則是知鶴年之有罪,而論事弛緩,反昧辨斥之義。所見昏矇,是非顚倒,物議愈激,久而不息。今聞柳袗則其身已死云,不可追論,而李時萬則不可推考而止,請命罷職不敍。正言洪命一,以臣駑劣無狀,濫蒙鴻恩,冒忝言職,一毫無補,聖明已燭其無能,物議亦斥以疲軟矣,曾未數日,又置言責,臣誠惶悚,罔知攸處,第念樸遬之性,雖使終身策勵,必難變質,一日之前,旣爲疲軟,則一日之後,便成剛方,臣不敢期也,未知今日寵擢者,有何所取哉,臣再昨,伏見大司諫洪命耉引避之辭,身居言地,公然救護者,宜有罪罰,而終不擧劾,其時臺閣之意,臣亦未曉云,臣前叨憲府,殆至一朔,則其所云云,似指微臣,臣之不職之罪大矣,卽當肅謝恩命,因且引咎,而舊疾輒劇於屛竢之中,冒昧呈告矣,爲政院所却,今始來避,臣之罪戾,尤無所逭,引嫌而退。不爲論劾,專指當初,而除拜最後,又不單擧,則有何可避之嫌?請正言洪命一出仕。答曰,依啓。李時萬事,不允。
朴明榑啓曰,正言洪命一出仕事,命下矣。闕門將閉,明早命招之意,敢啓。傳曰,知道。
吏批,金慶餘爲通訓大夫行司諫院獻納,成汝寬爲通訓大夫行世子侍講院文學。
兵曹參判鄭廣成上疏曰,伏以,臣猥蒙洪造,偏沐雨露,前後歷揚,莫非不稱,至於金吾重任,亦爲叨帶,荏苒時月,今至周年,尸素之罪,固不暇言,而犬馬之齒,蒲柳已衰,目視之昏,日以益甚。禁府非他各司之比,時急公事,頃刻難淹,臣爲曹司堂上之故,吏抱文書,曉夜到門,每當燈下署名之時,眼暗手戰,殆不成樣,把筆恇茫,罔知所措。況今賤疾,發於瘀血之積久,猥蒙恩暇,得施鍼灸,而旬日之間,未有差復之望。本府僚員不齊,緣臣病伏,不得開坐,公私惶悶,置身無地。伏願聖明,察臣肺肝之懇,憐臣危迫之情,臣本職及兼帶同知義禁府事,特許鐫遞,不勝幸甚。燼餘
申時,日暈。夜一更,艮方有氣如火光。春坊日記
上在昌慶宮。停常參·經筵。
辰時,日暈。巳時·午時,日有交暈,暈上有冠,暈下有履,色皆內赤外靑。未時,月暈,暈上有冠,色內赤外靑,白雲一道如氣,起自坤方,直指艮方,長竟天,廣尺餘,良久乃滅。申時·酉時,月暈左珥。
鄭世矩以都摠府言啓曰,今日入直軍士,中日習射,請出標信。傳曰,知道。
獻納金慶餘啓曰,不論柳袗之失,前後臺官,宜無異同,而臣於頃日,連忝憲府·薇垣,行公之日已多,何敢獨爲晏然乎?況臣再昨試射之時,在於無分應推之中,不可一刻仍冒,請命罷臣職。答曰,勿辭。
朴明榑啓曰,獻納金慶餘,再啓煩瀆,退待物論矣。傳曰,知道。
持平李起誖,正言兪榥來啓曰,臣等,將鶴年事,論列已久,而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明。而鶴年跧伏鄕曲,自欺欺天,十年衣食,官躋臺閣而後,乃發不道之言,其心所在,誠不可測。至於廢祬之跳出,逆珙之搆亂,實是有干天誅,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝政之得失,或斥宰執之是非,言雖不中,意實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下特以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?必將曰,誅無君之鶴年。此理甚明,人所易曉,請勿留難,亟命依律定罪。答曰,毋煩。
正言兪榥來啓曰,前正言李時萬,論罪鶴年之時,刪改其不道二字,時萬之心,其以鶴年之事,爲語言薄過歟?當初簡通之答,旣曰不可不重論,則是知鶴年之有罪,而論議弛緩,反昧辨斥之義。所見皆矇,是非顚倒,物議愈激,久而不息。不可推考而止,請命罷職不敍。獻納金慶餘,以不論柳袗之失,前後臺官,宜無異同,而臣於頃日,連參憲府·薇垣,行公之日已多,何敢獨爲晏然乎?況臣再昨試射之時,在於無分應推之中,不可一刻仍冒,引嫌而退。不論柳袗之事,旣有前後之異,而試射無分,方在推勘,則勢難仍在其職。請獻納金慶餘遞差。答曰,依啓。李時萬事,不允。
吏曹判書臣李聖求〈㓣曰〉,伏以,臣披肝瀝血,冒陳危懇,而誠意淺薄,文辭拙陋,未回天聽,反蒙溫批,臣誠感蹙,罔知攸處,不得不仰首哀籲,再瀆宸嚴,臣罪萬死。夫國家用人,望實交符,然後方可以服人心而濟時艱也,豈可不問人器之如何,而有所輕授者哉?況乎權衡進退,是何等重任,超擢登庸,何等異數?以臣空疏,當此二者,其爲猥濫,可勝言喩?臣雖欲貪榮戀寵,擿埴冒進,淸朝公議,必無容許之理。設令公議有所容許,自料才識,萬不近似,血指汗顔,無以承當,何者?臣本昏庸,旣乏藻鑑,性且迂緩。不喜交遊,公退之餘,杜門屛息,至如年少名流武弁蔭仕之人,尤所罕接,賢愚臧否,論議是非,昧昧然如聾如瞽,臣雖欲策勵駑鈍,盡力竭心,仰副我聖明委任之盛意,將何以彷彿萬一乎?凡人之去就,量而後入,庶免顚沛,臣今不量,負乘致寇,則一身狼狽,固不足恤,其於僨敗國事,何哉?此臣之所以重承召命,而一味退伏,不敢唐突者,非但身疾而已也。旣以不稱之身,又犯違命之誅,兢惶戰悖,若無所容。伏願聖慈,天地父母,諒臣肝膈,斷非虛飾,亟許鐫削臣職,一以治臣逋慢之罪,一以安臣愚賤之分,不勝幸甚。答曰,省箚具悉。予意已諭,卿勿固辭。
同知韓仁及上疏曰,伏以,臣曾於己巳年,受任邊塞,疾嬰風濕,半身不遂,僅得生還。服藥鍼灸,多浴椒水,積久調治,而下濕尤痼,脚膝不仁,自分病廢,杜門屛居,夢寐之外,猥蒙鴻造,收置宰列,感激聖恩,黽勉供職。逮至癸酉,奉使上國,海上往來,添中瘴濕,兩脚拘攣之症,日以益甚,上年受由鍼灸,而未見寸效。以此每於擧動入侍之後,輒苦痛累日,濕熱浮漲,行步極艱,而不敢言病,力疾隨班,頻至顚躓。今月十三日不意落馬,左足踝骨違傷,皮膚浮赤,筋骸疼痛之患,施鍼灸而有加無減,委身床席,全未運動,數月之內,差復無期。金吾僚員,纔以病遞,豈不知繼呈辭單之惶恐,而臣之病勢漸加。兼帶兩任,俱是劇務,決不可久曠,不得不冒昧呈告,而政院不諳臣病深重,累次退却。臣情事悶迫,進退狼狽,蟄伏私室,罔知攸處。伏乞天地父母,曲諒危衷,臣兼帶及本職,竝許遞改,俾全微命,公私幸甚。答曰,省疏具悉。卿其勿辭,調理察職。燼餘
上在昌慶宮。停常參·經筵。
朴明榑啓曰,刑曹擊錚罪人吳一成原情,梁天福據證定罪等公事,入啓矣。臣伏見大典訴冤條曰,訴冤抑者,京則呈主掌官,外則呈觀察使,猶有冤抑,告司憲府,又有冤抑,則擊申聞鼓云,受敎曰,擊登聞鼓上言,刑戮及身,父子分揀,嫡妾分揀,良賤分揀之外,勿許捧入云。近來國體不嚴,人心不淑,冒濫上言之弊,已爲痛惡。況差備門外擊錚,何等重事,而或一日疊有,尤極寒心。吳一成數口奴婢之訟,至微至細,無一番呈本道之事,而輕爲擊錚,奸濫猥褻,莫此爲甚。請依癸卯年受敎,微細之事,敢瀆天聽者,論以越訴,杖一百之律,重者,加以上言詐不以實,徒三年之律論斷,以擅入宮殿門之律照處,以爲懲一警百之地。且梁天福則其子梁玉之死,有罪無罪間,父子之情,雖或冤痛,而曾因渠之擊錚,縣監許厚,拿鞫於禁府,刑吏·使令,囚推於本道,檢屍差使員李惇五,亦被罷職之罪,有何未伸之冤,而不待結末,更爲冒瀆乎?亦甚猥濫,請除原情黜送,俾無煩瀆,如何?臣待罪該房,惶恐敢稟。傳曰,依啓。今姑勿爲治罪。
持平李起誖,正言兪榥來啓曰,臣等,將鶴年事,論列已久,而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明。而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測。至於廢祬之跳出,逆珙之搆亂,實是有干天誅,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝政之得失,或斥宰執之是非,言雖過中,而意實無他,則特從寬典,以示包容之量,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?必將曰,誅無君之鶴年。此理甚明,人所易曉,請勿留難,亟命依律定罪。答曰,毋庸堅執。
正言兪榥來啓曰,豐基郡守金尙績,本以麤厲之人,爲衆嗤鄙。及授本郡,刑杖過濫,人多殞命,家在近地,卜運絡繹,及其官庫板蕩之後,稱以官廳補用米,勒定於民結,流散相繼,闔境一空。如此之人,不可置之臨民之官,請命罷職。司畜署別坐羅友顔,以錄事在官,爲人愚濫,不似朝官,請命汰去。答曰,量田未畢,此時守令遞易不可,羅友顔設或愚濫,時無罪過,竝勿煩論。
卯時有霧氣。辰時巳時,日暈兩珥,暈上有冠,冠上有戴,色皆內赤外靑。午時,日暈。夜一更二更,巽方有氣如火光。燼餘
上在昌慶宮。停常參·經筵。
領議政尹昉八度呈辭。答曰,安心調理。
內醫官李誠立書啓,領議政尹昉病證大槪,與前別無加減,寒熱之證,往來無常,胸膈不利,粥飮不下,前劑補中益氣湯,已服四貼,而前加入中,去梔子加半夏七分,黃芩·竹茹各五分連服,以補元氣爲當,詮次啓達向敎是事。傳曰,劑送。
持平李起浡,正言兪榥啓曰,臣等,將鶴年事,論列已久,而殿下不允,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明。而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測。至於廢祬之跳出,逆珙之搆亂,實是有干天誅,私恩之不可暇論者也。鶴年敢於今日,肆焉倡言,有若伸理冤枉者然,其滅國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝政之得失,或斥宰執之是非,言雖不中,言實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?必將曰,誅無君之鶴年。此理甚明,人所易曉,請勿留難,亟命依律定罪。答曰,勿煩。
正言兪榥來啓曰,豐基郡守金尙績,虐民濫刑之狀,十目所視,人言藉藉,而自以爲量田之時,必不輕遞,恣行貪暴,徵斂無已,闔境怨咨,民皆流散,除害之政,一日爲急,而今則量役幾畢,農月將迫,爲民還集之計,不容少忽,請亟命罷職。都事·別坐,乃是蔭官之極選,自古雜岐之陞遷者,無得濫授,其意豈偶然哉?二字缺官制雖改,名則尙重。錄事去官之五字缺出之職,則豈可以秩滿應遷,而濫授之乎?爲友顔者,所當十分謹愼,而自謂卑賤之人,不如是則人必侮之,笞杖過濫,一署皆怨。不有國法,恣行無忌,此非罪過乎?請司畜署別坐羅友顔,亟命汰去。答曰,已諭。
吏曹判書臣李聖求〈箚曰〉,伏以,臣之無似,萬萬不近於銓衡之狀,陳疏抗箚,再塵淸聽,而聖批溫諭,不卽允許,臣竊憫焉。人臣事君,當以盡忠爲期,今聖上允合之敎,雖出於優容,而臣則期期,自知其不合。自知旣審,而貪榮冒進,妨賢病國,終至負乘致寇,則不忠甚矣。殿下將奚所取於臣哉?凡臣之所以縮踖徊徨,不敢承命者,只欲盡忠於聖明之下也。噫,微臣蒲柳之質,雖已衰朽,事君之日,尙有餘年。倘蒙聖慈,察臣空疎,隨分任職,循資試可,則臣當糜體粉骨,竭力盡節,以爲酬報萬一之地,上無累則哲之明,下無負欲忠之願,其於取舍進退之際,豈不兩全也哉?仍念,自上卽祚以來,越次登庸者,不過張維之才學,金時讓·金起宗之幹局,數人之外,雖有巍功茂才,莫不依序而進,其果有如臣蔑蔑無能,而驟當大任者乎?此公議之所不必許,而臣不敢自安於心者也。上自虞朝,至于今日,人臣受爵,以讓爲美,故凡有辭免,例謂虛文。今臣祈懇,實異於此,天日之下,豈敢游辭,以重罪戾?且臣福祿已過,災眚相隨,伏枕呻吟,沈痼日深,公私切迫,罔知攸處。伏願天地父母,俯諒危衷,亟許鐫免,不勝幸甚。答曰,省箚具悉卿懇。如是固辭,似或過當,宜體至意,從速察職。
館三字缺金應和等上疏曰,伏以,臣等草野微蹤,四字缺效忠無路,敢以一得愚術,願補萬一,伏願殿下垂察焉。惟我東方,列聖相承,曾有太平。不幸今者,國被虜侵,姑許羈縻者,出於不獲已也,臣等竊恐日後,必有養虎之患。陰雨之備,不可少緩,凡兵事,預則勝。審其器械之利鈍長短,彼鈍我利,彼短我長,則何功不成,何攻不服?今者彼馬我步,是則以利長與賊。故丁卯之變,如入無人之境,以致蹂躙之禍。然則何以禦之?莫若以兵車當之。兵車之法,一車十輪,成其三層,前後進退,左右周旋,無不如意,以拒强賊,以奠國家,是臣等平生之願。伏願聖明,特令所司,另問臣等,則造車之法,所載軍器之物,所乘幾人之數,悉擧而詳陳。臣等以海西之民,誓不與賊俱生,竭萬死一得之計,以復丁卯之讎,以雪國家之恥,勞憔十年,今幸一得,臣等豈畏濫越之誅,含默退伏乎?伏願聖明,察臣愚誠,其令所司,試臣等一得愚術,則國家幸甚。答曰,省疏具悉。深嘉爾等爲國之誠。所陳車法,當令該司量處焉。燼餘
巳時午時,日暈。夜一更二更,東方有氣如火光。春坊日記
上在昌慶宮。停常參·經筵。
鄭世矩以都摠府言啓曰,今日入直軍士,中日習射,請出標信。傳曰,知道。
又以備邊司言啓曰,監軍·都督處船隻咨文,送於接伴使姜弘重處,而前接伴使鄭文翼,則勿爲還入,使之仍爲上來,以除道路之弊,宜當。且船隻交付之際,或不無點退弊,伴臣手中,不可無周旋之物,例給三字缺令該曹,量宜加給以送,何如?傳曰,依允。
李景仁以兵曹言啓曰,王世子冊封,三字缺王后祔太廟,合二慶別試初試,以三月初一字缺日,禮曹已爲推擇,啓下移文。前頭日子,纔有月餘,而如咸鏡北道則道路懸遠,規矩·事目,必須前頭,稟旨磨鍊,撥馬行會,然後庶及試期,故武科初試規矩,別單書啓,以竢睿裁之意,敢啓。傳曰,知道。曾前規矩中,適中磨鍊者,用之。
持平李起誖來啓曰,臣等,將鶴年事,論列已久,而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明。而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測。至於廢祬之跳出,逆珙之搆亂,實是有干天誅,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝廷之得失,或斥宰執之是非,言雖不中,意實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?必將曰,殺無君之鶴年。此理甚明,人所易曉,請勿留難,亟命依律定罪。答曰,勿煩。
正言洪命一來啓曰,豐基郡守金尙績,虐民濫刑之狀,十目所視,人皆嗤說,而自以爲量田之時,必不輕遞,恣行貪暴,徵斂無已,闔境怨咨,民皆流散,除害之政,一日爲急,而今則量役幾畢,農月將迫,爲民還集之計,不容少忽。請亟命罷職。答曰,推考。
李景仁以弘文館言啓曰,本館無故入直之員,只有校理臣兪省曾,臣鄭太和,而臣兪省曾,本以宿疾之人,今方呻痛度日,症勢漸劇。經筵重地,不但苟簡莫甚,凡有相議,亦極孤陋。本館官員,後政盡爲差出,何如?傳曰,依啓。
又以宗簿寺言啓曰,太白山璿源錄奉安之所,傾頹未修粧,故始爲權安於近處精潔庵子矣。今聞前奉安處,已爲修改,而春秋館官員,亦以光海日記分藏事,將爲下去云,本寺官員一員,史官一時依前例給馬下送,還爲移安之意,敢啓。傳曰,依啓。
朴明榑啓曰,金尙績推考事,命下矣。臺諫方以罷職論啓,推考傳旨,不得捧之意,敢啓。傳曰,知道。
徐景雨以吏曹言啓曰,臺諫有闕,政事,何以爲之?取稟。傳曰,明日爲之。以上燼餘
上在昌慶宮。停常參·經筵。
下直,熙川郡守韓恒吉。
有政。吏批,判書李聖求進,參判未差,參議兪伯曾呈告,都承旨鄭百昌進。
兵批,判書李弘胄進,參判鄭廣成呈辭,參議全湜移拜大諫,參知睦敍欽進,右承旨鄭世矩進。
傳于兵批曰,玄道門,實職除授事,判下,何以加設職除授耶?兵批回啓曰,今無可當窠闕,雖加設職,官敎則與實職無異矣,前規亦然,故加設職除授矣。傳曰,待闕爲之。
傳于吏批曰,公淸監司李安訥,量田畢役間,仍任。
李景仁以兵曹言啓曰,以曹草記,王世子冊封及仁穆王后祔大廟,合二慶別試規矩單子,傳曰,知道。曾前規矩中,適中磨鍊者,用之事,傳敎矣。前例相考,則上年元宗大王冊封大慶別試,武科初試規矩,似爲適中,竝與元單子入啓,以備睿覽,依此規試取事,行會于中外,何如?傳曰,依啓。
以吏曹武士·師儒望,傳于徐景雨曰,此中年少之人,減去。
徐景雨以禮曹言啓曰,成宗大王,於世次爲五代祖,屬號釐正之後,當有明日定奪,故臣弘胄,稟啓於頃日筵中矣。莫重大禮,久未停當,極爲未安。大臣·政府·六卿·館閣堂上·三司長官,會議于賓廳,以完大禮,宜當。大臣之意如此,敢啓。傳曰,依啓。
又以禮曹言啓曰,元宗大王入廟儀禮,因三司論執,未卽擧行矣。今已停啓,祔廟都監堂上·郞廳,令該曹,爲先差出,應行諸事,次第擧行,何如?傳曰,依啓。
持平李起浡,正言洪命一來啓曰,臣等,將鶴年事,論列已久,而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明,而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測。至於廢祬之跳出,逆珙之搆亂,實是有干天討,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪者,或論朝廷之得失,或斥宰執之是非,言雖過中,意實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿〈下〉之受誣,其亦多矣。雖在百代之下,稍知君臣之義者,其誰曰,殺士云爾?必將曰,誅無君之鶴年。此理甚明,人所易曉,請勿留難,亟命依律定罪。答曰,毋煩。
吏批,南以雄爲竭誠奮威振武功臣資憲大夫春城君兼知義禁府事,尹履之爲兼同知義禁府事,鄭蘊爲嘉善大夫吏曹參判兼同知經筵事,鄭廣成爲嘉善大夫兵曹參判,金時讓爲崇政大夫行江華府留守,洪命耉爲知製敎,睦敍欽爲通政大夫兵曹參議,李昭漢爲通政大夫兵曹參知知製敎,崔惠吉爲通政大夫承政院右承旨知製敎兼經筵參贊官,鄭世矩爲通政大夫承政院左副承旨兼經筵參贊官春秋館修撰官,全湜爲通政大夫司諫院大司諫,尹烇爲通訓大夫行禮賓寺正,李井男爲通訓大夫行漢城府庶尹,鄭元奭爲通訓大夫行司宰監僉正,李尙馦爲通訓大夫行工曹正郞,尹坵爲通訓大夫行司諫院獻納知製敎兼世子侍講院司書,卞時益爲朝散大夫行成均館直講,蔡忠元爲朝散大夫禮曹佐郞,吳達濟爲奉列大夫行兵曹佐郞,尹得說爲通訓大夫行司憲府二字缺柳潁爲通訓大夫行弘文館修撰,五字缺經筵檢討官春秋館記事官,李二字缺爲通德郞行成均館典籍知製敎,金二字缺爲通訓大夫行世子侍講院司書,黃渷爲命課學敎授。參下,承議郞行承政院注書兼春秋館記事官兪㯙,承訓郞行校書館博士韓涵,務功郞行成均館學正鄭好仁,朝散大夫行英陵參奉鄭百順。外,尹挺之爲通訓大夫行加平郡守,鄭弘演爲通訓大夫行金堤郡守,崔時遇爲奉訓郞全羅都事,朴慶元爲通訓大夫行保安察訪者。以上燼餘
上在昌慶宮。停常參·經筵。
下直,豐川府使李元榮,將軍坡萬戶金國柱。
徐景雨啓曰,禮曹啓辭,旣已允下,大臣·政府·六卿·館閣堂上·三司長官,命招之意,敢啓。傳曰,知道。
以備忘傳于朴明榑曰,今下弓矢,將軍坡萬戶金國柱給送。
以吏曹參議兪伯曾身病初度呈辭,傳曰,還出給。
朴明榑以都摠府言啓曰,都摠管南以雄,兼知義禁府事除授,除標信肅拜之意,敢啓。傳曰,知道。
以禮曹東萊上送受職倭一字缺智吉進上單子,傳曰,下該曹。
內醫李誠立啓辭,領議政尹昉,病證大槪,寒熱之症,與前一樣,而自昨日午後,添得腹痛,寒熱繼作,達夜煩熱,元氣委頓,必是氣虛似瘧之證,宜以四獸飮,加知母·白芍藥各一錢,鼈甲醋炙·黃芩各七分,連用爲當,詮次啓達。傳曰,劑送。
持平李起誖,正言兪榥來啓曰,臣等,將鶴年事,論列已久,而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明,而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測。至於廢祬之跳出,逆珙之搆亂,實是有干天討,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝政之得失,或斥宰執之是非,言雖過中,意實非他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,則無君莫甚。而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?必將曰,誅無君之鶴年。此理甚明,人所易曉,請勿留難,亟命依律定罪。答曰,勿煩。
以四字缺李克華賞格睿裁事草記,傳于朴明榑曰,癸酉以後居首,分數多少,考啓。
徐景雨以禮曹言啓曰,京外孝子·忠臣·節婦,應施褒典之類,乙巳年以前所報,則曾已參商等第,牒報政府,覆啓允下,而庚午年以後所報,則本曹事故連仍,未及會同査考,屬因臺諫啓辭,收取前後文報,逐名精査,依前施行,賞職·贈職·復戶·免役·賞物,分等勘定,方爲淨寫,牒報議政府,以竢稟裁矣。第以廢朝刊行,三綱行實中所錄人,非曰俱無實行之可合者,直以賊臣衮鉞隨意之故,群情之憤鬱極矣,致有其簡冊不可因存之議。其時濫與之類,刪去固宜,而實行卓絶之類,一倂同歸於埋沒,亦極痛惋。設局改纂之擧,在所不容延緩,而年凶不卽擧行,若待豐登,遲速難期,使矜式觀感之地,漸就頹弛。至於旌門之類,則尤爲表著者,而其數不多,設廳改纂之前,本曹會同,就元冊中抄出可合旌表者,停當于大臣,啓稟定奪後,重建旌門,何如?傳曰,依啓。
賓廳啓辭,左議政吳允謙,右議政金尙容,吏曹判書李聖求,戶曹判書金藎國,禮曹判書洪瑞鳳,兵曹判書李弘胄,工曹判書沈器遠,左參贊韓汝溭,右參贊朴東善,大提學崔鳴吉,藝文提學趙翼,大司憲李敏求,大司諫全湜,都承旨鄭百昌進參。臣等謹考傳記,王者立四親廟,高·曾·祖·禰,是也。始祖之廟,百世不遷,爲五廟。雖親盡當祧,而苟有功德則宗之,亦百世不遷。故漢之孝武·孝宣,皆當親盡迭毁之際,議于群臣,竝尊爲世室,此故事之可考者也。成宗大王享國垂三十年,身致太平,制度禮樂,斌斌可述,深仁厚澤,浹人肌髓,百年之後,功德不衰,劉歆所謂德厚者流光。奉三字缺之位,與世室列聖,配美匹休,允合情文,群議皆如此,敢啓。答曰,依啓。
大司諫全湜啓曰,臣曾忝本職,冒呈短疏,疏中措語,未免失當,致有人言,論議甚多,數月之間,復有新命,何敢以物議中人,而更叨言地,糾正他人乎?請命遞斥臣職。答曰,勿辭。
徐景雨啓曰,大臣以下,命招來詣,而領府事鄭昌衍,領議政尹昉,昇平府院君金瑬,判府事李廷龜,俱以病不來矣。傳曰,知道。
朴明榑啓曰,大司諫全湜,再啓煩瀆,退待物論矣。傳曰,知道。
慶尙道咸安幼學臣趙英汶,誠惶誠恐,頓首頓首,謹齋沐上言于主上殿下。伏以,王者之仁政,必自經界始,而經亂以後,田制紊亂,巧僞百出,苦歇不均,咄咄于中者,三十年于玆矣。何幸均田,實出聖斷。今若結數倍出,田稅滿足,則全盛時所未有之別收色目,必不日而痛革矣,鰥寡孤獨廢疾之無告者,可自此而有養也,誠一國臣民之所共鼓舞。而第緣奉事之人,多失便宜,上負朝廷恤民之意,下貽赤子怨苦之弊。臣悶國脈之斲喪,恐宗祊之顚覆,冒萬死開喙,伏願聖明,留神採施焉。書曰,民惟邦本,本固邦寧,又曰,監于先王成憲,其永無愆。苟於打量之際,從容不迫,搜得隱漏,使民悅服,人皆願戴,則上可以應貢賦供徭役,下可以事父母畜妻子。樂歲終身飽,凶年免於死亡,庶幾無憾於養生送死,而先有心於取羸,不止充數,平時元結,抑又過之。立威刑杖,羅織全家,使民戰慄,道路以目,則民心無恒,惟上所使,況復財已竭而斂不止,民已窮而賦愈急,則其不去爲盜也,亦幸矣。秦之商鞅,本業耕織,而棄灰有罪,勸農之意,可謂勤矣,宋之安石,創設新法,而均定稅數,富國之術,可謂密矣,而身斃國亡,法遂無傳。伏願聖明,無惑乎利吾國之說,而加察於前代之得失焉。量田失宜,十有二目,見雖迂遠,各擧其槪。委官·書員,打量牒報之後,等數之高下,守令任意升降,而委官·書員,㤼於刑杖,惟令是從,徒增紛擾,換邑何益?此臣之所未解者一也。該曹督上平時元結,不過欲知全盛時結數之幾何也,烏有他意於其間哉?今因元結一條,只量起處,此外陳荒,不量可知,而旣以方伯分付之尺,打量之役,始自九月之中,至於十月之望,民力已困於紙筆墨之用,委官·書員·書者·地色·勸農等支供之費,指尋監考,奠里監考,立栍監考,量索監考,騷擾之弊而後,量田使,持該曹尺,施施而來,已經打量處,更爲打量。噫,起耕處,則關於國家之所用,決不可已,無用陳荒處,則亦何至盡吾民之膏血,竭吾民之筋力哉?此臣之所未解者二也。遵守曰,久遠陳荒減等打量,以開百姓開墾之路,誠如是,則民樂於負小,必爭起耕,而猶以爲怪,莫之信者,非但五六等之傍,有久遠陳荒,一二等之傍,亦有力不能起耕之陳荒,則當依地品之高下,而等第之別無減等之事,而事目如此,作事之糊塗乃如是,則罔民之端,必因玆而起矣,焉有仁人在位,罔民而可爲也?追來事目云,舊陳減等處,以待開墾,依本寺打量,劈初頭便錯了,則減等勸民之意,亦安在哉?此臣之所未解者三也。三百年來國家之所以安固久長者,不過扶植綱常,名分甚明,而至於今日,士大夫之名,書于田畓之下。奴主田畓,雖或連耕,於傍標必書其主之名,則奴主與貴賤,奚擇哉?此無稽,甚矣,何足施法於來世也?此臣之所未解者四也。十二田形,九等年分,明明聖祖,繼天而立極,穆穆神孫,承鬯而率由,取於民有制,而用度之以節,未嘗聞三百年來,貢賦不給,國用虛竭,而遵守只劃五田形,事目又云,田六等畓五等,民猶以輕變祖宗朝成憲爲嫌,量田使,以何所見,朝更夕變,於時起則田不下四等,畓不下三等,所謂如水益深,如火益熱者也。此臣未解者五也。委官書員,欲增結負,士大夫及賤隷墳墓所在之地,則靡不尺量,道路觀者,莫不垂涕而歎曰,在世之民,雖應徭役,泉下之鬼,亦何以應其結役乎?此誠悲痛之辭,冤不格天乎?此臣之所未解者六也。量田使督捧,十日成冊,而於等數·田形·尺量·傍標,一字差失,則退送成冊,一邑中一二委官·書員,或有疾病,未滿一二日之役,則退送成冊,而鄕所色吏繫械,上司往來絡繹,號令風生,民間騷動,皆失魂魄,此臣之所未解者七也。漏負一結以上則全家徙邊,朝廷事目也。而量田使則一二負漏負,一二等加減,皆欲置之全家之律,法網之密,無乃太過乎?倘或佃夫通謀,而書員舞術,則欺心欺國,罪宜萬死,量田使及差使員,親自摘奸時,喜得其漏負,變作大小頭,陞其高等而漏負出,則罪之笞杖,尙云冤矣,況復羅織而置之重律乎?此臣之所未解者八也。雷雨大作,黃潦漂流之後,量田使乘時巡歷,走馬加鞭,而乃使犴卒拔其立栍,雖極瘠薄,見一等則喜,有潦水而若不連等,則不見水根之有無,不問土地之肥瘠,而咸以爲循私,移囚刑推,不亦冤乎?旣爲成冊,則姑待畢量,處置能否,事之常也,理之當也。而還爲退送前所捧累度成冊,而更督次次陞等別錄成冊,欲使瘠薄田畓,皆淮於一二等而後已,又令各官,刻日畢量,州縣乘風勞擾,小民不勝其苦,此臣之所未解者九也。全盛之時,民物富庶,坊坊曲曲,閭閻櫛比,至於山脊之薄田,水滸之下畓,靡不悉起,結負之多,理所然也。不幸龍蛇之變,赤子殆亡,廬舍蕩盡,今則孑遺鳩巢,不得存十一於千百之中,江海邊沃土,太半陳荒,山谷間甫田,樹木成林,而打量時,低仰陳起。雖以三尺童子至無知也,可辨結負之欠縮,而各官平時元結之外,加數二三千結者,間或有之,加數二三百結者,比比有之,從天降乎?從地出乎?不過高其等虐其民耳,不然,豈有比平時加得之理乎?量田使,於時起則欲準於平時元結,於陳結則歸之於剩數,若使三南,同一規模,而鼓起民怨,則其亡其亡,可指日而待也。豈不大可寒心也哉?方伯日夜憂悶,以變通事,移文于量田使及列邑,而貪多務得,恝然不顧,如此而取羸,何益於國家乎?此臣之所解者十也。逐畝稅而魯弱,盡地利而秦亡,赤子之爲痍,亦不可不念。城連屠伯而春雉不馴,政苛衰周而澤鴻哀鳴,如此之人,亦爲差使員,一把一束,得之則喜,行之道路,鞭扑狼藉,委官·書員,股戰失措,常以圭·句·梯爲方·直,而打量,亦以超高等爲能事。噫,田形有萬不同,豈皆方直,土品或肥或瘠,豈皆高等?不過使斯民,嬰結負而不能保存也。詩云,匪鶉匪鳶,翰飛戾天,匪鱣匪鮪,潛逃于淵,哀哀百姓,亦有何辜?有若曰,百姓足,君孰與不足,宋景公曰,歲飢民困,吾誰爲君,何必使民,不能安其所,流離漂泊,然後快於心歟?可謂痛哭流涕長太息者也。此臣之所未解者十一也。今此量田,國家重事,委官雖不可不擇,打算後書寫,則使精寫官屬書之,可也,而量田使,驅諸士流,㤼之以威,與衙前·官屬·貢生·書員·僧徒,騈首混處,勒定書寫,而夜以繼日,考其勤慢,或有撻楚者,或有臀杖者,或有移囚齋任,至於刑推者,是齋任爲色吏,儒生爲書者。少而學之,將以有用也。今布衣雖賤,倘可與此輩比竝乎?伊尹耕於有莘,呂尙困於鼓刀,則人之未遇,古尙然矣。安知今日,無王佐之才,隱於蓬蒿之下,而待之以胥吏之道乎?嗚呼,成廟朝待士之風,蔚然可觀,逮我聖朝,不聞夢卜之事,而有此無前之擧,此臣之〈所〉未解者十二也。嗚呼,國家之安危,係於生民之休戚,生民之休戚,係於時政之得失,量田之均不均,非時政之得失乎?用刑之酷不酷,非生民之休戚乎?民心之離不離,非國家之安危乎?然而量田使處置,舛錯謬戾旣如此,差使員所爲又如此。下吏操縱,權在掌握,人情之用,民財之費,何可形容其萬一乎?人皆曰,操縱奸吏,請斬之可也,臣愚獨以爲不然,何以言之?上自京各司,下至郡縣之吏,莫不醉賂舞術,誅之則不可勝誅。有一策,可以扶顚危寧社稷之道,伏願殿下,第試之,民可慰矣,國可治矣。殿下赫然震怒,急遣暗行,看取方曲田畓過等之實,廉問村閭老少號泣之痛,違道干譽之徒,示用阿之法,憂民憂國之類,褒行卽墨之典,而是非至公,用罰無私,恩威竝施,寬猛兼濟,使遠近蒼生,曉然知朝廷之本意,初不在於虐民焉,則已竭之膏血,庶或其保存,已散之民人,庶或其還集,不然,膏血之竭盡,民心之離散,於是乎決矣。蠢蠢蒼生,若値塞北之虛驚,或不無幸禍之心云,民情如此,能有望於保邦乎?我聖上保民之意,莫均役若也,而刻迫之令,莫量田若也。吾民飢渴之望,莫仁政若也,而倒懸之苦,莫斯時若也。奈之何,民不呼天,而告之方伯?移文草,若復洞燭,則上可以知方伯憂國之誠,下可以知生民塗炭之極,臣雖無狀,方伯豈虛語哉?特降敎旨,收上列邑再三次次陞等別錄成冊,則勒定之意,尤可驗矣。如以臣言爲不可信,速斬一介臣頭,以快患失者之心目焉,萬死無憾,三待天誅。噫,病民之政,豈特此也?又擧其梗槪,可以變通而未變通者,條列于左,伏願聖明留神焉。號牌之法,專襲霸道,雖非盛世之事,設立之初,人心頗定,衙前·官屬·驛卒,及水·陸軍之流離漂泊者,各役其役,公私賤之逃避橫逆者,各主其主,旣爲成冊,則守而勿失,可也,而下敎革罷,誠爲痛哭。革罷之後,流移之徒,盡爲鳥散,不知去處,而流亡軍士價布,餘丁價布,責出於切隣,切隣亡,責出於里人,里人亡,責出於面人,面人將至空虛,然後收合於境內民結,流亡之名存,則赤子之冤極矣。散民之政,無過於此,而朝廷漠然不知變通,此臣之〈所〉未解者一也。梨峴宮·大君房,別設農所於處處,而奪民田結,怨讟朋興。第未知諸宮家,自奉甚薄,非農所,則朝不及夕歟?是亦未可以已乎?此臣之所未解者二也。忠勳府·備邊司·訓鍊都監,皆奪民田,別設農所於處處,而貽弊民間,監·兵·水使及有職名衙門,莫不各有屯田,結負之縮,不問可詳,而朝廷莫之爲怪,此臣之所未解者三也。國家所以設立統營者,欲以統制其軍兵,統制其舟師,脫有事變,折衝禦侮之計也。而以今觀之,魚鹽統制也,貿穀統制也。兼三道水陸之利,而猶以爲未足,設立都廳於處處,專以興販爲務。每歲七八月間,分遣軍官及該色,而載送木同於各官,視其人情之厚薄,出其木同之多少,而不計歉稔,勒定換穀於民結,億萬庫所積,陳陳相因,紅腐不可勝食,時或改色於各官民結。營中物貨,擅於一國,而公然奪取民結,屯軍每名五十負五字缺役價,正租四石,白米一石,小麥二斗而後,身與四字缺所屬,更無爬癢之勞。屯軍有處各官。或有百餘名,或有二百餘名,或有三百餘名者,而一名逃故,則卽令其官,代立充額。牧民之義,宜有所變通,而守令㤼於營威,莫敢開口,此臣之所未解者四也。此雖通首尾十六條,而失便宜鼓民怨,縮民結激冤魂,紊綱紀賤多士,便宜失則擧措舛錯,民怨鼓則人心日離,民結縮則國用虛竭,冤魂激則和氣感傷,綱紀紊則人倫攸斁,多士賤則吾道不明。凡此數條,足以亡國,言念及此,不覺痛哭。一自聖上反正之初,革罷之敎,蕩滌之旨,蠲徭之命,朝暮繼至,孰不鼓舞曰,斯可謂仁政之大目,仁心之全體哉?奈之何,梨峴宮以下農所,尙未革罷,別收色目,宛然依舊,各衙門貿穀將及屯田軍,睥睨敎旨,而無所顧忌,所謂革罷何屯田也?所謂蕩滌何貢賦也?所謂蠲徭何徭役也?嗚呼,薄稅斂者,聖上之願,而民之憔悴,若此之甚,所謂簸糠而醫眯目,擧竿而求唐子,只增其弊,何補於治?此無他,當更化而不更化也。今若猛省而痛革之,及時救藥,則古先聖王之治,雖不可望,而祖宗朝保民之業,或可粗承矣。瀨水避蟻,仁之小也,而程子賀之,戲折柳枝,過之微也,而程子戒之,古人之所以勸戒人主者,吁亦至矣。臣畎畝小民,草茅腐儒,其於時政得失,不當爲之關念,而感食毛之義,懷漆室之憂,終夜不寐,念念不忘者,乃是三南國家根柢,而民心已失,邦本已搖,將無以收拾,此誠危急存亡之幾也。直欲籲天,冀其感悟,而臣自少風痺,足不出境,鳥嶺以上雲山,平生夢寐所不到,何況跋涉千里,觀國之光乎?心懸魏闕,無路可叫,瀝血陳疏,呈書方伯,强請轉聞,而方伯有何意見,托辭退送,使不得上達。噫,古者設諫諍之鼓,立誹謗之木,而今時則不然,杜絶言路,壅蔽聰明,決非國家之福也。而時政如此,方伯如此,聖明雖欲聞仁義之說,其孰從而聽之,雖欲行惠鮮之政,其孰從而求之?一饋十起,姒氏以興,明燭讀疏,宋德隆盛。伏願聖明,幸緩鈇鉞之誅,特開納諫之路。草野之臣,不計死生,裹足千里,寸寸以進,上達闕下。文雖荒拙,皆切時弊,語涉狂僭,莫非愛君,若使芻蕘之言,見擇於聖人,則豈但三南赤子之幸,實亦國家無疆之休,更願聖明惕念焉。臣不勝激切屛營之至,謹昧死以聞。踏啓字,下戶曹。以上燼餘
上在昌慶宮。停常參·經筵。
下直,慶尙右兵營虞侯安偟。
崔惠吉以都摠府言啓曰,今日入直軍士,中日習射,且副摠管安應亨,刑曹坐起晝仕,竝請出標信。傳曰,知道。
領議政尹昉九度呈辭。傳曰,安心調理。
鄭百昌以弘文館言啓曰,本館以上番,姑降下番,今至十餘日,經筵重地,不但事體苟且。昨日二字缺臣兪省曾,差下祔廟都監郞廳,四字缺會同坐起,不得已出參。他無替直,三字缺修撰柳穎,卽爲牌招,使之入直,何如?傳曰,允。
鄭世矩以兵曹言啓曰,以本曹李克華,試射居首,論賞稟啓草記,傳曰,癸酉以後居首者,分數多少考啓事,下敎矣。癸酉以後,居首陞資者二人,而金大乾則矢數四百五十,而分數則三百四十六,閔仁佺則矢數三百五十,而分數則二百五十三矣。敢啓。傳曰,知道。
又以兵曹言啓曰,因本曹草記,武臣堂上朔試射賞格,觀其分數,畫少者,論以他賞,則可無濫觴之弊矣事,曾有傳敎矣。自上年九月,至十一月朔試射時,李克華連三次居首,而通三朔五十巡,計其矢數,則二百五十箇,其所中之數,則乃一百七十四分。施以何賞乎?敢竢睿裁。傳曰,熟馬一匹賜給。
歸厚署提調許摘啓曰,棺槨匠,總屬於歸厚署,而上造長生殿梓宮,下治卿大夫棺槨,又使之於勳宰禮葬等事。雖有棺槨買賣之事,上下皆不以市井商賈視之也。且其買賣之事,得其材,置於家,則有喪者,時就而買之,有無重輕,決非逐日列肆之類也,又無平而直之之事矣。況後續錄云,棺槨定價,令歸厚署官員檢擧云,然則平市署,全不干涉,似不可勅勒而使之也。上年冬藏氷時,平市署依諸市之例,劫迫而役使之,此前古所無之事,諸匠號訴,而臣適有疾,不得詣闕陳達矣。今者又依諸市例,劫捧驅從之價米,其無謂甚矣,聞者莫不駭異。臣竊觀國家設官之法,平市則領諸市,屬於漢城府·戶曹,歸厚署則領二字缺屬於禮曹。其設官領屬,井井條條,如是六字缺肆意侵犯也。若任其所爲而不正之,則四字缺設官之法舛矣。諸匠被其侵虐,日就散亡,梓宮禮葬之事,將不成模樣,請令平市署,奉國家設官之法,更勿侵犯事,奉承傳施行。傳曰,依啓。奉承傳事,不允。
鄭世矩以兵曹言啓曰,今日宣傳官·武臣兼宣傳官·訓鍊都監將官等朔試射矢數,分等書啓矣。武臣兼宣傳官李弘福無分,依例汰去,何如?傳曰,依啓。
江華留守臣金時讓〈箚曰〉,伏以,臣犬馬之疾,經年彌留,聖恩如海,不遺菅蒯,至有藥材優給之命,生死骨肉,未足爲喩,撫躬罔措,稽首蓬瀛,只自感泣而已。今者江華新命,又出於望外,一味矜榮,臣雖不勝,苟有萬分奔走之勢,則所當顚倒出謝,隕結爲期,而第臣所患之疾,非如他病,可力疾而行者也。臣蒙恩解職,服藥調治,十一月之末,似有一分向差之望,至今月旬間,忽覺還重。煩熱上衝左目,全不能察物,雖數尺之內,亦難辨別,右目比前,亦微似加重,數步之外,便不分人顔色,以此而安能任事務哉?臣之此言,出於肝膈,固非外飾,此朝廷之衆,所明知也。伏乞天地父母,察臣危懇,特許遞免,公私幸甚。答曰,省箚具悉卿懇。所患之疾,雖未快差,一邑事務,不至太煩,從速赴任,善爲調病。
持平李起浡,正言兪榥來啓曰,臣等,將鶴年事,論列已久,而殿下不爲允從,臣等竊惑焉。恭惟殿下,撥亂反正,宗社復安,彝倫復正,功德之盛,巍巍蕩蕩,雖愚夫愚婦,咸仰日月之光明,而鶴年跧伏鄕曲,自欺欺世,十年衣食,官躋臺閣而後,乃發不道之言,其心所在,誠不可測,至於廢祬之跳出,逆珙之搆亂,實是有干天誅,私恩之所不暇論者也。鶴年敢於今日,肆焉倡言,有若伸理冤枉者然,其蔑國法弄牙吻立異論之赤幟者,肝膽露盡,更無餘蘊,何可比擬於語言之過,而不用其律哉?凡以言獲罪云者,或論朝政之得失,或斥宰執之是非,言雖不中,意實無他,則特從寬典,以示包容者,乃君人御下之道也。且於答大臣之批,有曰,不欲殺士,夫士者,內而修於家,外而施於國之謂也。今鶴年,以言乎內,則多致人言,以言乎外,〈則〉無君莫甚,而殿下猶以士字,加之於鶴年,噫,殿下之受誣,其亦多矣。雖在百代之下,稍知君臣之義者,其誰曰,殺士云爾?其將曰,誅無君之鶴年。此理甚明,人所易曉,請勿留難,亟命依律定罪。答曰,論執至此,中道定配。
正言兪榥來啓曰,大司諫全湜,引嫌而退。身居言責之任,苟有所懷,則惟當直諫明言,以盡無隱之義者,乃是諫臣職分,而曾所投進之疏,語言沈晦,有若嘗試,物議之非,宜所難免。勢不可仍在其職,請大司諫全湜遞差。答曰,依啓。
鄭世矩啓曰,慶尙監司李基祚,調興差倭問情事書狀內,銜不着名,殊無詳察之意。請推考。傳曰,依啓。
鄭百昌啓曰,領相呈辭批答,政府無郞廳,遣史官傳諭之意,敢啓。傳曰,知道。
鄭世矩啓曰,姜鶴年,中道定配事,命下矣。臺諫方以依律定罪論啓,定配承傳,不得捧之之意,敢啓。傳曰,知道。
又以吏曹言啓曰,臺諫有闕,政事,何以爲之,取稟。傳曰,明日爲之。以上燼餘
上在昌慶宮。停常參·經筵。
有政。吏批,判書李聖求進,參判鄭蘊在外,參議兪伯曾病,右承旨崔惠吉進。
鄭世矩以都摠府言啓曰,副摠管安應亨會同分軍事,除標信,內兵曹進去之意,敢啓。傳曰,知道。
崔惠吉啓曰,今日爲政事,命下矣,而都承旨鄭百昌,左承旨徐景雨習儀進去,同副承旨李景仁病不來,左副承旨鄭世矩,進參兵批,只有臣及右副承旨朴明榑,吏批,何承旨進去乎?敢稟。傳曰,右承旨進去。
朴明榑以祔廟都監言啓曰,都監及禮曹堂上,以今月三十日,奉審于宗廟·崇恩殿,龕室·床卓及扇傘等物,爲先點視,裁量處置之意,敢啓。傳曰,知道。
持平李起浡,正言兪榥來啓曰,鶴年疏內,不道之說,不一而足。殿下之撥亂反正,前世無比,而鶴年謂之易暴,珙之死,逆節昭著,而鶴年至欲伸理,其蔑國法無忌憚,倡爲邪說之罪,不可比擬於語言之過也,明矣。揆之邦典,在所罔赦,臣等之職,執法而已。決不可付處而止,請命依律定罪。答曰,已施重罰,亟停勿煩。
鄭世矩以備邊司言啓曰,對馬島旣有自中之釁,而在我不可全然放過,南方一路馬撥,姑爲仍設,觀勢處之無妨,敢啓。傳曰,依啓。
吏批,全湜爲通政大夫禮曹參議,金德諴爲司諫院大司諫知製敎,李植爲通訓大夫弘文館副提學知製敎兼經筵參贊官春秋館修撰官,許啓爲通訓大夫行通禮院相禮知製敎,沈之源爲通訓大夫行世子侍講院輔德知製敎,鄭雷卿爲朝奉大夫行兵曹正郞知製敎,兪省曾爲通訓大夫行弘文館校理知製敎兼經筵侍讀官,趙錫胤爲奉列大夫行弘文館副校理知製敎兼經筵侍讀官春秋館記注官漢學敎授,琴忠達爲承議郞司憲府監察,鄭傅賢爲朝奉大夫行司憲府監察,權履慶爲通訓大夫行廣興倉主簿。外,三字缺爲通訓大夫行振威縣令,沈景尹爲奉列大夫行會寧都護府判官,李挺立爲宣務郞行璿源殿參奉,李顯英爲兼同知春秋館事者。
江華留守金時讓再箚,伏以,臣之眼疾,方到十分地頭,該曹之注擬,必誤聞十一月間向差之說也。所謂十一月向差云者,臣之所寓家五間許,墻外有數間瓦屋,在於岸上,而臣全不得見,十一月間,始辨其屋形。臣方以盲廢爲憂,及見此屋,私心喜幸,有問疾者,輒告之,人相傳以爲向差,而臣在暗室中,閉眼度日,不知症勢之輕重也。今月旬間,暫爲向明,開眼以試之,則左目全不視物,右眼亦比前加重,蓋緣誤聽人言,以白狗乳頻頻點眼,以至於此也。江華雖曰無事,安有全不察文書,而可以莅職之理?設令文書則借眼見之,而保障重地,凡百酬應,動關臣心,此則不可借於人者也。以臣經年久病,血損心虛,廢絶人事,或有稍動於思慮,則心火上升,眼疾輒劇,況可以當官察職乎?臣旣成病廢之人,思欲退歸鄕曲,而眷戀天恩,不忍永訣。且以鄕村無醫藥之路,故姑爲遲回,多般治療,或冀復見日月之光者,乃臣今日計也。臣雖在京,旣不得出謝恩命,又家貧,治病養生之具,每患乏絶,今若赴任,則畜妻子憂飢寒,非所患也,其在私計,豈不便好?而如是冒煩者,以臣之病勢,如上所陳,精神思慮,稍役於官務,則心火必重,心火旣重,則眼疾亦隨而煩劇,萬無回明之理也。伏望天地父母,察臣危懇,特許遞免,則公無僨事之患,而或有回明之路,情隘辭蹙,六字缺下該曹,回啓。
平安道龍川居,前軍功主簿臣安敏善,誠惶誠恐,頓首頓首,謹百拜上言于主上殿下。伏以,臣,遐鄕一業士也,身居窮約,素無識見,其於鋤擾之事,尙不能知,況於當世之務,何敢通曉?雖然,爲人臣民,無貴無賤,無大無小,所戴者主與國耳。臣亦以四民之一,蒙被聖恩,思欲效死於國家者,日有多矣。今者裹足千里,遠赴闕下,刳肝瀝血,仰首一叫者,犬馬之忱,誠不能自已故也。夫牛角之歌,辭鄙而義拙,齊桓擧以爲相,堂下之言,不書於傳記,叔向携手以上,則臣愚之言,雖涉不稽,心亦無他,伏願殿下垂察焉。昔者孟子有言曰,不敎民戰,是殃民也,韓子又云,魯鷄之不期,蜀鷄之不支。今見人人之宅於山,宅於都者,皆知其高其柴援,峻其垣墻,以防之以待之,則此野人鄙夫之所及,非有過人之知而後能也。惟我國家,介於屈强之間,與賊羈縻者,將至十年矣,視若何事,而不爲之備?嗚呼,胡至而不爲之備乎?蓋兵者,所以衛內而防外也,不務乎鍊習,則其何以固邊圉而衛社稷乎?是以善爲國者,莫不以軍政爲先務,蒐狩之不廢,簡閱之不怠,鍊之於無事之時,而爲有事之戒,習之於未危之際,而爲旣危之防,以之而絶桃蟲之飛,以之而執田中之禽也。若不戒於無事之時,而戒於有事之時,不防於未危之際,而防於旣危之際,則其不見烏樂之譏,倚矛之困者,幾希矣。越在丁卯之年,懸軍之鋒,如踏無人之境,而武夫喪其勇,利兵失其銳,長城無堞,野渡舟橫,是何求全勝之世,反無忠臣義士,從事兵家之長技,而未設六出之計乎?臣嘗奮義扼腕,而繼之以膽湧髮豎者也。夫關西之地,國家之喉舌,人民之根柢,而胡變之後,公私掃地赤立,新舊不相保持,烝民塗炭,萬目睽睽。前觀察使臣閔聖徵,承死亡之後,掇拾之餘,憊心罷精,治成制定,以副百姓之輿望,以鎭四散之離心,其後元帥臣金自點,巡到於龍義之間,而擇險於白馬之城,與防禦使臣林慶業,竭心一力,親與爲辛苦,分勞下卒,身自負石,經營數月,終至完畢,以爲據險必守之地,此所謂爲王爪牙,爲國藩垣者也。大槪城不自固,山不自險,有士卒,然後有甲楯,有甲楯,然後有城池。臣伏觀戊午丁卯兩變之時,甲楯非不堅利,士卒非不多也,塡然鼓之,兵刃未接,而士卒先顧曳兵之地,將官不免輿尸之凶者,豈非不習於未危之際,不鍊於無事之時乎?諸島戰馬,若放於華山,各堡軍器,如棄於漢庫,無事之時,未見被甲之將,未危之際,亦未有上馬之卒,如是不爲鍊習,而欲取勝於倔强者,豈非謬乎?伏願殿下,念玆在玆,特設西北兵使於安州·白馬兩陣,使其軍兵,各給島馬一匹,鐵衣一襲,一月之內,大閱十巡,明施賞刑於用命不用命,則制敵之術,自定於無事之時,掎角之勢,可見於臨亂之日矣。且夫西南,風土沃瘠懸隔,南方之人,自少及長,美餐玉食,以飽爲限,而一朝赴軍,防秋數月,則各鎭糧餉,過半不足,朝夕分料,只給粟米六七合,未過十日,士有飢色,因病死傷,終至於不旋踵,而孤人之子,寡人之妻者,十八九矣。臣念之及此,不覺隕淚。伏願殿下,五字缺如湖西·湖南·嶺南三道之軍,不爲分防,而四字缺兵使,招集本道流亡之民,厚於撫恤,而以爲軍兵,鍊習不時,以待事變,而三道餉糧,歸輸於西路,使其各營各陣,皆有敖倉之粟,當道戍役之軍,優給朝夕之料,不有飢寒之苦,則孰不願馳一傳,孰不願操一戈,奮臂蹀足,效死勿去哉?且沿邊宣沙浦·老江等處,是乃自祖宗朝設立船路,以運糧餉,近來革罷邊將,無一船隻,至於丁卯之變,陸路阻隔,又不通水路,路絶重圍,外無蚍蜉蟻子之援,兵弱氣寡,內乏于橐于囊之資,人將相食,救死不贍,奚暇有決命爭首,死其長上之心乎?以是鼓臥旗折,迷輪亂轍,終至於列郡瓦解,二聖播越,追思至今,自然流涕。伏願殿下,遵先王之法,創前日之患,復設各浦船路,以備運糧之一助,新設蛇浦船隻,而亦置邊將,以備不虞之變,則自義州彌串·蛇浦·宣沙浦·老江,至廣梁,舳艫相連,舸艦迷津,不但糧餉歸輸之便也,賊中事機,可在吾目中矣,豈不幸哉?又有可言者,近者武科取才,規矩至嚴,雖學操弓者,才有不逮,無望登科,或托於校案,或稱於有蔭,至老閑遊,不編軍額者甚多,則武士之漸少,其勢然也。伏願殿下,設科廣取,不拘一藝,盡用人之道,則彼有出身之名者,豈若凡軍之比,而棄甲於臨陣乎?臣雖愚且賤,葵忱自激,故忘其僭越,謹昧死以聞。答曰,省爾疏章,深用嘉尙。所陳之策,當令該司採施焉。
咸鏡北道北靑出身,前千摠臣趙克愼,誠惶誠恐,頓首頓首,謹百拜上言于主上殿下。伏以,臣聞,慮患安民,爲政之先務,省瘼固圉,守邦之要道,是以若昔盛帝明主,莫不慮其患,而使民安其居,省其瘼,而聊以固吾圉矣。臣,咸鏡人也。僥倖登第,久忝將領,每思憂慮之一得,冀答聖恩之萬一,而顧念生於僻土,識見未遍,孤負初心,以至今日。臣所居咸鏡,受敵南北,冬秋戍北,春夏戍南,釋甲無日,枕戈以待,則獨賢之怨,甲於八路。其中最難堪者,居民窮乏,室如懸磬,仰食官糶,猶不自給。又於京商人及本道興利人處,多受貿販參價木布,而他無償價之路,故每於春秋,相率老弱,遠涉胡地,動經半年,其間或有病斃於林藪者,亦有被擄於奴賊之患,故受糶之日,無處可徵,國穀逋欠,常居其半,守宰之解由,每患拘礙。不特此也。噫,民無少無長,盡入於虜境,踰越白頭山,然後乃得採參,採參之軍,計其多少,則不下於數千餘名,數千餘名往返,則必成大路,而邊倅·邊將,七字缺乘虛突至,則雖有智者,未得用武,必將就縛,四字缺採參之爲患也。且軍丁之抄發,曾在平時,雖有定規,亦多稱怨,一自丙寅改籍之後,三人作戶,應其防戍之役,父子兄弟,得以相保,正軍之輩,則感祝聖恩,而內奴·寺奴·私奴等,則號爲三色軍,不給保人,而使之遠戍,呼號岐路,靡有休息,則旣非身役,而服役至此,怨苦之心,曷有其極?且軍兵闕額充定之規,雖出於不獲已之擧,而境內之生長不多,守宰之奉行失宜,搜括閑丁,勢不得已,十歲以前,已付官籍,待其十三歲,亦赴邊戍,二朔准防。安邊之於慶興,雖曰一道,量程道則半月之餘,而祈寒暑雨,艱苦遠赴,疲於道路,僅存形骸,脫有緩急,將焉用彼卒哉?況一室父子兄弟,盡編兵籍,父兄纔出城門,子弟負羽繼至,則健婦之把犁,哭聲之干霄,在所比比。臣竊念,採參之弊旣如此,三色之怨亦如是,童稚之戍,不可不變通。伏願聖明,特命有司,道內南北邊將及守令,十分擇遣,使之痛禁其採參,則邊民老弱,無出入虜境,日後生事之患,邊將·邊守,無徒守空城,逋欠國穀之弊,而古人云,兵務精不務多,三色軍兵,擇其壯丁者,作爲戶首,除出老殘,給一奉足,改今二朔爲三朔准防,輪回赴戍,充定闕額,年未壯成者,亦令別錄成冊,待年十五,然後依法赴防,則庶解倒懸之苦,而可紓一路之怨。伏願聖明,特回光明之燭,以釋一道之弊。不以人廢言,早賜施行,則豈但愚臣之至願?亦爲咸民再生之秋也。臣不勝惶恐屛營之至,謹昧死以聞。崇禎八年正月二十九日,啓下備邊司。備邊司啓目,粘連啓下是白有亦,邊民採參,國禁極嚴,待年定役,邦憲甚明,而邊臣不顧法意,敢有此弊,誠可寒心。令本道,各別申飭爲白乎矣,三色軍無保遠戍,實爲冤悶,疏內所陳,不無意見,而邊遠之事,便否難詳,令本道監司,商度道內物情,狀啓處置,何如?崇禎八年二月十一日同副承旨臣李景仁次知。啓,依允。答曰,覽疏深用嘉尙。所陳弊瘼,當令該司議處。以上燼餘
上在昌慶宮。停常參·經筵。
宣宗大王國忌齋戒。
徐景雨以禮曹言啓曰,世室議禮,今已停當,前頭似當有應行節目,而本曹屢經變故,全無可徵之文籍。必須考出實錄,列聖遵行之典例,然後方無未盡之事,令春秋館,速爲處置,何如?傳曰,允。
又以禮曹言啓曰,伏見五禮儀祔廟儀,時日四字缺禫後遇吉祭而祔,吉祭,卽時享六字缺年甫過,遽爾卽吉,有所未安,四字缺享,始就縟禮之意也。今此祔廟,二字缺事異於禮經所載,不當拘於此制。令日官,別擇日行禮,何如?傳曰,允。
又以禮曹言啓曰,伏見五禮儀祔廟儀,有車駕還宮時,進儺禮,耆老儒生及敎坊,各進歌謠,街巷結彩,闕門外左右彩棚等項節目,而彩棚·儺禮,則曾在先朝,皆命停止,敎坊則廢罷不設,今姑置之。惟是耆老儒生歌謠及街巷結彩,則先朝皆已行之,且無大段費力之弊,當此大禮,若竝廢之,則殊爲埋沒,此則依先朝例設行,宜當。且還宮後,受賀·頒敎,諸道進箋,飮福宴等節目,依例擧行,而方物之種,進上之規,亦是循例所應行者,竝爲行文知會,何如?傳曰,知道。竝勿爲,只行頒敎進箋等禮。
又以禮曹言啓曰,國朝以來,太祖影幀,分安于五方五處,以倣漢時立廟郡國之制,而列聖晬容,則別置文昭殿而奉安焉。今我元宗大王影幀,壬申年別廟時,始爲奉安於崇恩殿,今當祔廟之際,影幀則不可竝爲移安於太廟之內。若爲因安於崇恩殿,則其享祀之禮,守直之制,似當別議定妥,而該曹不敢以臆見,創定變禮,議大臣定奪,何如?傳曰,允。
又以祔廟都監言啓曰,臣等詣太廟,奉審龕室·神榻·冊寶欌·祭卓,量其長短廣狹,然後又詣崇恩殿,較量彼此尺數,則大槪相同。雖或有分寸差異,而不甚相遠,蓋當初崇恩殿排設之制,一遵太廟模樣故也。但太廟三字缺冊寶欌,其下着地,不爲設足,而崇恩殿有雲足頗高,故高於太廟欌幾三寸許,必依太廟欌,稍低其雲足,然後高下方爲適中。祭器亦皆以前件,移用於太廟爲當。此外應爲新造者,紅綃帳四件,朱簾二件而已。且太廟龕室朱簾,無龜文,緣以藍紬,崇恩殿則有龜文,緣以草綠段,制度不同,似爲未安。臣等之意,欲依太廟例改造,而不敢擅便,伏竢睿裁。其他所用儀禮,待明日點視,然後別爲稟旨處置之意,敢啓。傳曰,依啓。以上燼餘日記郞廳申命佐書柳一相校
上在昌慶宮。停常參·經筵。
宣祖大王國忌。
下直,永柔縣令李晦,鳳山郡守尹進卿。
鄭世矩以都摠府言啓曰,今日入直軍士,當爲中日習射,而國忌相値退行之意,敢啓。傳曰,知道。八行缺
朴明榑以備邊司言啓曰,卽見高五六字缺司書,乃催促船隻及二千六百兩價,加貿事也。已貿之船,風和之後,自當次第回泊,加貿之請,決難施行,以此意回答爲當。缺送船事,非不申飭各道,而尙無發船之報,數字缺移文諸道,發船日子,使之爲先馳報,亦五六字缺切切,竝爲封入之意,敢啓。傳曰,下敎缺四行缺
大司諫金德諴啓曰,臣之爲人,最出百僚之下也,臣之自量,一無可適於明時之器使,百執事猶然,況不近似之虛授乎?以諫爲名,則其處心行事,一於公忠正直,然後外盡其責,內無疚心。如有表裏不同,前後有異之意,則於心不慊,於人見疑,措躬無地,顧何望其陳善納規乎?三四字缺誠如竢秋之蟋蟀,十餘字缺飾讓矣,上可以十餘字缺憊,長在委頓,十餘字缺者幸矣,是十餘字缺至於二行缺天地父母,爲懼十數字缺蘇,扶曳出謝供仕,八九字缺仆,苟度日子,人所八九字缺寵擢前有除,而皆辭八九字缺之所必知者無幾,身之所六七字缺而物情疑信,世態嚬笑。若疑表而誅裏,觀前而刺後,則臣爲患失之鄙夫,恩歸非據之偏授。臣反覆思惟,嫌不可不別,履不可不明。請亟命遞斥臣職。答曰,勿辭。
正言兪榥來啓曰,大司諫金德諴,引嫌而退,衰疾委頓,屢度辭遞,六七字缺不待專蘇,扶曳以下缺。燼餘
卯時辰時,日暈右珥。午時未時,日暈。夜一更,流星出軒轅星,入參星下,狀如針,尾長三四尺,色赤。巽方有氣如火光。四更五更,有霧氣。春坊日記
上在昌慶宮。停常參·經筵。
鄭百昌啓曰,歲首使政府·六曹·兩司,薦當爲監·兵使者,其意必非偶然。今者伏見工曹所薦,則數字缺爲人昏謬顚錯,尋常酬應,六七字缺今乃薦之於方伯之任,則其循私蔑公之罪,不可不懲。當該所薦堂上,請命從重推考。傳曰,依啓。四行缺
三字缺啓曰,文臣殿講,例於春秋仲月爲之之意,定奪矣,何日爲之乎?敢稟。傳曰。下敎缺
領議政尹昉十度呈辭。答曰,安心調理。
李景仁以承文院言啓曰,本院前權知副正字李之恒·金廈樑,方在罷散中,依前例肄習官啓下,付軍職冠帶常仕,何如?傳曰,依啓。
獻納尹坵啓曰,臣是頃日玉堂彈論中人,聖度天廣,不加罪斥,屛息數字缺內省而已。不料新命遽及於呈遞之數字缺以來,置身無所。當初之趁未進箚,三行缺庶官尙然,況任言責者乎?賤疾猶重,未得出謝,而辭單亦不得入,不得不冒昧引避,罪戾尤大,決不可苟冒。請命罷斥臣職。答曰,勿辭。
朴明榑啓曰,獻納尹坵,再啓煩瀆,退待勿論矣。傳曰,知道。
正言洪命一啓曰,頃日彈劾玉堂時,臣在憲府旣參其論,則何敢處置尹坵乎?請命遞斥臣職。答曰,勿辭。
朴明榑啓曰,正言洪命一,再啓煩瀆,退待物論矣。傳曰,知道。
持平李起浡,正言兪榥來啓曰,鶴年疏內,不道之語,不一而足。殿下之撥亂反正,前世無比,而鶴年謂之易暴,珙之死,逆節昭著,而至欲伸理,其蔑國法無忌憚之罪,不可比擬於語言之過也,明矣,揆之邦典,在所罔赦。臣等之職,執法而已,不可付處而止。請亟命依律定罪。答曰,勿煩。
持平李起誖來啓曰,生五六字缺午應講入格之人,反正之初,五六字缺累參凶疏之罪,被罰於士林,而四五字缺之後,乃敎其子,飾辭上言,該曹未詳曲折,請許追講,已蒙允下。若使汝錞,癸亥再講之前,得解其罰,則本與韓疑問等,同爲一體,而脫喪之後,許其再赴,固無不可。此則不然,再講之時,未蒙疏釋,則平日罪犯,據此可知。數字缺與韓疑問等一例也,明矣,安得與無罪數字缺服闋後追講者,比而同之?五行缺依例參論,事在旣往,不可以此每每提起,少無可避之嫌。請獻納尹坵,正言洪命一,竝命出仕。答曰,依啓。
朴明榑啓曰,獻納尹坵,正言洪命一,出仕事,命下矣。闕門已閉,明早命招之意,敢啓。傳曰,知道。
又啓曰,臺諫出去,請出開門標信。傳曰,知道。
自昧爽至卯時,沈霧。辰時,日暈。缺時,日暈。夜一更,巽方有氣如三四字缺
副提學臣李植上疏曰,伏以,自六七字缺本無事務,所職者言議而已。苟五六字缺公不勝私,則其所言議,必至有害於七八字缺群賢比肩,乃其人則自不容,三行缺言議之地,俊乂布列,雖未必四五字缺其有不稱之譏者,則蓋鮮矣。獨四五字缺庸陋,動必乖繆,自忝歷淸顯,五六字缺無一言半辭,報答洪造,五六字缺做病敗,孤恩負國之罪,不可五六字缺隆,除授頻仍,臣恒抱懼慙,措身無地。前後祇免,祇成煩瀆,至於前秋自劾之章,志在引罪就閑,而誠不自覺其轉爲飾非之歸。雖蒙天地大德,得逭刑章,情跡無據,爲世嗤點,臣之冒進,訖可休矣。而不料今者,連忝已敗之言地,薇垣·玉堂,寵命繼下,臣惶恐憫蹙,四字缺重以年衰病劇,精竭意惛,豈復以下數行缺。燼餘
朝霧晩晴。自昧爽至卯時,沈霧。辰時,日暈。未時申時,日暈。一更,巽方有氣如火光。春坊日記
上在昌慶宮。停常參·經筵。
下直,群山萬戶崔瀖。
徐景雨啓曰,明日望宮禮,故視事不爲取稟。傳曰,知道。
鄭百昌啓曰,四字缺自便之習,極爲未安。今日弘文館五六字缺詣院之意,以擧動當前,不敢六七字缺聞闕門將閉,無端出去,揆之事體,五六字缺請命從重推考。傳曰,依啓。
七字缺啓曰,江華留守不可久曠,政事,取稟。傳曰,明日爲之。
徐景雨以祔廟都監言啓曰,臣等詣太廟·崇恩殿,奉審龕四五字缺寶欌較量,彼此尺數,則大槪相同。五六字缺右邊冊欌,雲足頗高,與龕室上四五字缺請稍低其雲足矣。今者更爲商確,四五字缺間閣廣闊,故龕室當中,左右冊寶欌數字缺有餘地,太廟則間閣狹窄,故兩欌挾龕無餘地。而崇恩殿冊欌之廣,加於太廟欌三寸三分,寶欌則減於太廟欌一尺四寸八分,若推移排設,則龕室似不得當中,極爲未安。臣等之意,右邊寶欌之廣,減其寸數,改造新件以用,則龕室當中,少無未安之意。且左邊寶欌,曾爲四層,故每一層三四字缺各二件,而二層則空焉。今若撤其四行缺
徐景雨以禮曹言啓曰,今此祔廟,實是國家莫大之慶,凡在禮典所載應行節目,所當畢擧。自本曹,姑就近代曾行謄錄中若干節目,稟裁施行,而自上特軫民窮財竭,恐或弊及於經用,以竝勿爲,只行頒敎進箋等禮爲敎,群下之情,不勝缺然。其中耆老儒生歌謠,街巷結綵等項,則不在費力之中,而所不可廢者。至如飮福宴,則上年仁穆王后祔廟後,亦已行之,四字缺年例施行,恐或宜當,敢此煩稟。傳曰,依啓。
鄭百昌以祔廟都監言啓曰,監造官數字缺成楚容呈狀于都監,病勢危重,決難供職,以成均館學諭金泰基,改付標之意,敢啓。傳曰,知道。
持平李起誖,正言兪榥來啓曰,措語見上在初二日合啓中,鶴年,請命依律定罪。答曰,勿煩。
持平李起誖來啓曰,四五字缺後赴講,實爲無據,而聖批,以許其追講,似無不可爲敎,臣等竊惑焉。自前擧子講經之後,或因停擧削跡,不得赴會試者,何限,而未聞有解罰之後,追赴復科者。今汝錞飾詐上言,似若再講前解罰,而五字缺者。若然則癸亥以後,幾經大比,而十二年四五字缺始爲訴冤,其計巧矣。頃在昏朝,科擧之六七字缺洗濯汚習之後,豈容令此輩,壞數行缺
數行缺上國通貿之時,常患不敷,而今數字缺不許發貿行次,貿來之規,停廢已至四年。都監以權設衙門,本無物力,前頭貿用,計無所出,極爲悶慮。餘丁價布,請令該曹,優數移送都監,以爲換貿之資,宜當。且戶曹年例焰焇貿易價銀,甲戌·乙亥各九十兩,亦令移送都監,竝爲貿用之意,敢啓。傳曰,依啓。
完城君崔鳴吉箚曰,伏以,病伏之中,伏聞自上,將行望宮禮,數字缺不能無慮。昨朝今朝,皆將趨詣藥房,五六字缺病勢苦劇,欲起還仆,搆箚五六字缺午前風日頗暖,玆不得上達六七字缺餘寒未解,夜風爲助,則此時擧動,五六字缺扶曳詣闕,而呈單已入,六七字缺有傳敎,而家在僻遠,未得聞知,四五字缺切,殆不能着身枕席之間。若使六七字缺之候,致損於一夜之間,則臣罪萬殞難贖。玆敢不拘常格,冒死仰陳。伏乞聖上,五六字缺無任惶恐戰灼之至。取進止。
夜五更,四五字缺西垣,入軫星中,狀如鉢,尾長七八尺,色有數字缺
答崔鳴吉箚曰,省箚具悉。風雖狂,夜則必歇,卿勿過慮。燼餘
夜五更,流星出天市西垣,入軫星中,狀如鉢,尾〈長〉七八尺,色赤。春坊日記
上在昌慶宮。停常參·經筵。
上於明政殿,行千秋望宮禮。
有政。
吏批,判書李聖求進,參判鄭蘊在外,參議兪伯曾進,都承旨鄭百昌進。
兵批,判書李弘胄病,參判鄭廣成缺參議睦敍欽在外,參知李昭漢進。以下缺
鄭世矩以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
徐景雨以弘文館言啓曰,僚員之未備,未有甚於近日。修撰柳穎數字缺今方闕直,今日政,闕員差出,卽爲牌招,出肅入直,何如?傳曰,依啓。
吏批啓曰,五六字缺今朝差出,而除有老親及年過四五字缺擬望者乏少,不得已依前奏請使五六字缺傳曰,知道。此時守令,遞易未安,勿爲擬望。
徐景雨以禮曹言啓曰,曾以王世子冊封及仁穆王后祔廟,合二慶別試六百館試,入啓定奪,已爲定日,分京外設行事,行文知委矣。今此元宗大王祔廟及成宗世室之擧,縟禮竝稱,大慶疊臻,所當設科取士,以示同慶之意。而但三四字缺慶,旣已合設一科,今復設行,則其重五六字缺以爲已定別試,姑勿四行缺
又以弘文館言啓曰,昨日下番闕直,已極未安。而修撰柳穎,今又以病不來,修撰鄭雷卿,亦於肅拜後,陳疏出去,不得已以上番一員,姑降下番入直之意,敢啓。傳曰,知道。
鄭世矩以訓鍊都監言啓曰,昨日未申間,狂風大起,冶所火起,假家五間及冶炭三百餘石所積之處,盡爲延燒,僅得撲滅,而軍物重庫,則五六字缺,敢啓。傳曰,知道。
徐景雨啓曰,今此元宗大王祔廟別試,依宣祖朝庚寅年例設行之意,命下矣。其時取人之數,比較常時式年,七八字缺額數,亦比式年初試八九字缺磨鍊,而第以增廣之擧,五六字缺之規,又有生進圓點後,許赴館試,不可催迫定之,以致顚倒之患,以秋間設行之意,敢啓。傳曰,知道。
又啓曰,明日常參及經筵,取稟。傳曰,停。
吏批啓曰,數字缺今當差出,而擬望之人乏少,相避人員竝擬,何如?傳曰,允。
持平李起浡,正言兪榥來啓曰,鶴年疏內,不道之說,不一而足。殿下之撥亂反正,前世無比,而鶴年謂之易暴,珙之死,逆節昭著,而鶴年至欲伸理,其蔑國法無忌彈,倡爲邪說之罪,不可比擬於語言之過也,明矣,揆以邦典,在所罔赦。臣等之職,執法而已,決不可付處而止。請亟命依律定罪。答曰。以下缺
數行缺今汝錞飾詐上言,似若再講前解罰,而因喪未講者。若然則癸亥以後,幾經大比,而十二年解罰之後,始爲訴冤,其計巧矣。頃在昏朝,科擧之濫雜極矣,到今洗濯汚習之後,豈容令此輩,壞了淸明之治,以啓科場濫僞之端乎?請亟命還收金汝錞追許赴講。答曰,依啓。
以禮曹元宗大王影幀移安事議大臣草記,傳于徐景雨曰,數字缺出仕後,亦爲議得以啓。
吏批,以南以雄爲奮威振武功臣資憲大夫行江華留守數字缺李植爲知製敎,李敬輿爲通政大夫行弘文館副提學知製敎兼經筵參贊官數字缺具鳳瑞爲通訓大夫行成均館數字缺兼世子侍講院文學校書館校理,數字缺爲通訓大夫行議政府舍人知製敎兼春秋館編修官,柳濬爲通訓大夫行成均館數字缺鄭雷卿爲朝奉大夫行弘文館修撰,五六字缺文爲朝散大夫行成均館典籍,數字缺大夫行成均館典籍。外,朴文溟爲通訓大夫行水原敎授,吳權爲朝奉大夫行全州府敎授兼提督屬校官。
兵批,盧時讓爲崇政大夫行義興衛大護軍,李植爲折衝將軍行龍驤衛副護軍者。
弘文館修撰臣鄭雷卿上疏曰,伏以,臣供職無狀,重被彈論,不意席藁之中,恩命沓至,一旬未浹,官銜再遷數字缺無地措身。竊惟罪名旣加之餘,四行缺玷辱名器也哉?伏乞聖慈,察臣悶迫之情,亟遞臣職,以安愚分,不勝幸甚。答曰,省疏具悉。爾其勿辭。燼餘
夜一更二更,月暈。自一更至二更,巽方有氣如火光。春坊日記
上在昌慶宮。停常參·經筵。
下直,振威縣令金光煒,加平郡守尹挺之。
徐景雨啓曰,來初七日,社稷大祭,數字缺明明日視事,不爲取稟。傳曰,知道。
數字缺啓曰,領相呈辭來呈,而數字缺之意,敢啓。傳曰,知道。
正言洪命一來啓曰,鶴年疏中,不道之言,不一而足。殿下之撥亂反正,前世無比,鶴年謂之易暴,珙之死,逆節昭著,而鶴年至欲伸理,其蔑國法無忌憚,倡爲邪說之罪,不可比擬於語言之過也,明矣,揆之邦憲,在所罔赦。臣等之職,執法而已,決不可付處而止。請亟命依律定罪。答曰,毋庸更煩。
持平李起浡來啓曰,姜鶴年以不道之言悖妄之說,詬辱君父,無所不至,凡爲臣子,莫不痛惡深疾,執法之論,在所不已。修撰柳穎,以經幄之臣,不思鷹鸇逐鳥雀之義,當合啓方張之日,無嚴公議,敢爲異論,爲鶴年立赤幟,仰瀆數字缺其縱恣無忌憚之罪,四行缺承旨推考。答曰,依啓。柳穎。數字缺
正言洪命一來啓曰,鶴年以反正爲易暴,廢祬逆珙爲冤死,任言責者,見其無禮於君父,據法論罪,公議所在。而修撰柳穎,方在三司一體之中,所當陳箚痛斥之不暇,而冒進比周私朋之疏,縱橫辭說,變亂百黑,辱君父謂之愛君,伸珙謂之報效,以殺言者三字爲聖明恥,是則愛君父數字缺也。穎之平日縱恣無忌,語數字缺有不足言。徒知有鶴年,而不知有君上之罪,不可不痛懲。修撰柳穎,請命削奪官爵。答曰。以下缺
數字缺啓曰,柳穎推考事,命下,而方以削奪官爵論啓,推考傳旨,不得捧之之意,敢啓。傳曰,知道。
數字缺言啓曰,凡擧動時,爲七八字缺衛等,所着冠帶,自曹措備,數字缺蕩失之後,擧動臨時,勒令自備,貧殘順贊等,箇箇借着,麤陋無形,侍衛至近之地,所見極爲埋沒。臣曹官備八十件,方爲行用,而前頭祔廟時,各差備順贊,當用一百六十餘名,時儲帽帶,一半未足。應入木疋,大槪磨鍊,則以十同常木,可以備不足之數。上年天使時,各樣差備數字缺四同四十八疋,入置於大同,四行缺
數字缺以弘文館言啓曰,新除授副數字缺時在公淸道扶餘地,請斯速乘馹上來事,下諭,依前例,館書吏給馬下送。傳曰,依啓。燼餘
上在昌慶宮。停常參·經筵。
社稷署官員以初獻官意啓曰,自前犧牲捧上時,諸執事序立,然後例爲看品,而今數字缺時配一位祝史戶曹正郞五六字缺觸踏,不省人事,不得已六七字缺寺主簿宋時榮兼行。傳曰,知道。
卯時辰時,日暈。巳時缺申時,日暈。酉時,日暈。缺夜二更,月暈。缺燼餘
兵曹啓曰,凡擧動時,各差備·忠順衛·忠贊衛等所着冠帶,自曹措備留置,而經亂蕩失之後,擧動臨時,勒令自備,貧殘順贊等,箇箇借着,麤陋無形,侍衛至近之地,所見極爲埋沒。近來臣曹,官備八十件,方爲行用,而前頭祔廟時,各差備順贊,當用一百六十餘名,時儲帽帶,一半未足。應入木匹,大槪磨鍊,則以十同常木不可以備充未足之數。上年天使時,各樣差備木,用餘六十四同四十八匹,入置於封不動之中,而其中四十六同,乃順贊所捧木也。此木中,除出十同,趁此大禮時措備冠帶,以爲永久行用,似當。此木元係順贊所納之物,故敢啓。傳曰,依啓。兵曹謄錄
乍陰乍晴,卯時辰時,日暈。巳時,日暈左珥。未時申時,日暈。酉時,日暈左珥。春坊日記
上在昌慶宮。停常參·經筵。
鄭百昌啓曰,明日常參·經筵,及十一日輪對日次,取稟。傳曰,停。
鄭百昌啓曰,文臣殿講,來十二日無故,以此日爲之之意,敢啓。傳曰,知道。
鄭百昌啓曰,領相呈辭五六字缺沈之源未肅拜,司錄閔賀未署經,遣數字缺,敢啓。傳曰,知道。
鄭世矩啓曰,五六字缺命下矣,臺諫方以削奪官爵論啓,數字缺不得捧之之意,敢啓。傳曰,知道。
數字缺以都總府言啓曰,今日入直軍士,中日習射,請出標信。傳曰,知道。
鄭百昌啓曰,五六字缺供仕已久,自再昨,重患脚下之瘇,五六字缺他假注書差出,何如?傳曰,依啓。
假注書有頉代,尹敉·沈世鐸·李有淐。
備忘記,大臣者數字缺敬,百僚之所瞻仰,有非人人所可輕議,而參議兪伯曾,譏侮大臣,無所不至,事極駭異也。其狂妄之罪,不可不懲,姑先推考。
沈都督揭帖,仰惟堯天會午,運猖隆於詩·書之邦,夏正回寅,俗穩厖於恭仁之國,私心雖感物華,懷德願綏福履,遣賀未遑,五中悵結,忽荷尊惠倒施,勃爾微忱激發,薄庀線線,芹意誰托?歸使代謝,數字缺侍生沈世魁頓首,而禮單四行缺二枚,香袋二枚。
持平李起浡,正言兪榥來啓曰,鶴年疏內,不道之語,不一而足。殿下之撥亂反正,前世無比,而鶴年謂之易暴,珙之死,逆節昭著,而鶴年至欲伸理,其蔑國法無忌憚,倡爲邪說之罪,不可比擬於語言之過也,明矣,揆之邦典,在所罔赦。臣等之職,執法而已,決不可付處而止。請亟命依律定罪。
持平李起浡來啓曰,柳穎之疏,數字缺鶴年,靡有餘辭,姑擧其槪,穎數字缺君父,欲爲報效之致,寧有一毫畦六七字缺爲人臣,所以愛君而報效者,本無他數字缺道之說,加其君父而後,方可云然乎?四五字缺爲言,鶴年在平日,未或有非議五六字缺其言乎?穎以鶴年爲田野間迂遠數字缺意,有若指以爲眞箇遺逸,而以附數字缺其心,不亦已巧乎?古今天下,安有數字缺之士也。穎以爲國朝一百年來,五六字缺國朝二百年來,果有如鶴年者乎?五六字缺言者,是以鶴年爲敢言所當言者也,穎五六字缺乎鶴年乎?穎以鶴年之死,爲聖明恥,夫所謂恥者,何以稱焉?以逼於己,而枉殺無辜之謂也。穎信以爲鶴年之就死,果爲枉殺之歸也耶?是何强將偏護之說,務欲熒惑人視聽也。至如政官之超薦鶴年,穎目之以加膝沈淵,有若指以爲羅織以致者然,其心之回互而不可測,一何甚也?六七字缺鶴年謂之易暴,逆珙之死四行缺不可推考而止。柳穎請命削奪官爵。
正言兪榥來啓曰,鶴年以反正爲易暴,廢祬逆珙爲冤死,任言責者,見無禮於君父,據法論罪,公議所在。而修撰柳穎,方在三司一體之中,所當陳箚痛斥之不暇,而冒進比周私朋之疏,縱橫辭說,變亂白黑,辱君父謂之愛君,伸祬·珙謂之報效,以殺言者三字爲聖上之恥,是愛君父,不如愛鶴年也。穎之平日,縱恣無忌,酗酒使氣,謗訕朝廷,折辱公卿,數字缺棄,則有不足言,而徒知有鶴年,五六字缺君父之罪,豈但尋常推考而止?請亟命削奪官爵。缺燼餘
上在昌慶宮。停常參·經筵。
鄭百昌啓曰,明日常參·經筵,取稟。傳曰,停。
鄭百昌啓曰,頃日振威儒生尹斗亨等,來呈一疏,乃專四五字缺鄭斗卿事也。臣等以爲都事,雖五六字缺生考講之官,儒生固不可肆然侵六七字缺自上特下首倡通文儒生,現出重治之敎,數字缺査治中人,不可經先上章訐人,而五六字缺縣儒生崔致榮於五六字缺爲言,今復退却,似爲未安,數字缺敢啓。傳曰,知道。
持平李起浡來啓曰,鶴年疏內,不道之語,不一而足。殿下之撥亂反正,前世無比,而鶴年謂之易暴,珙之死,逆節昭著,而鶴年至欲伸理,其蔑國法無忌憚,倡爲邪說之罪,不可比擬於語言之過也,明矣,揆之邦憲,在所罔赦,臣等之職,執法而已,決不可付處而止。請亟命依律定罪。答曰。毋庸堅執。
持平李起浡來啓曰,柳穎之疏,其營護鶴年,靡有餘辭,姑擧其槪,穎以鶴年爲愛君父,欲爲報效之致,寧有一毫畔背之情乎?穎信以爲人臣,所以愛君而報效者,本無他道,必以無狀不道之說,加其君父而後,方可云然乎?五六字缺鶴年在平日,四行缺有如鶴年者乎?穎必以鶴年爲言者,是以鶴年爲敢言所不當言者也,穎之心,其不幾乎鶴年乎?穎以鶴年之死,爲聖明恥,夫所謂恥者,何以稱焉?以逼於己,而枉殺無辜者之謂也。穎,信以爲鶴年之就死,果爲枉殺之歸也耶?是何强將偏護之說,務欲熒惑人視聽也。至如政官之超遷鶴年,穎目之以加膝沉淵,有若指以爲羅織以致者然,其心之回互而不可測,何其甚也。殿下反正之擧,光于百代,而鶴年謂之易暴,珙之死,出於天誅,而鶴年至欲伸理,數字缺忍,置之重律,以臣子分義言之,數字缺穎身居論思之地,乃於眞是數字缺投疏,公然救護,其輕數字缺之罪極矣,決不可罷職而止。柳穎,請亟命削奪官爵。答曰,旣已罷職,不以下缺
獻納尹坵來啓曰,鶴年以反正爲易暴,廢祬逆珙爲冤死,其心所在,有不可測。衆情齊憤,公議至嚴,柳穎冒進比護私朋之疏,縱橫辭說,變亂白黑,辱君父謂之愛君,伸祬·珙謂之報效,以殺言者三字爲聖明恥,是則知有鶴年,而不知有君上也。鶴年平日縱恣無忌,酗酒使氣,謗訕朝廷,折辱公卿,爲淸議之所棄者,久矣。而乃敢不有公論,爲鶴年立節,其心實與鶴年無異,此豈罷職之罪哉?今若不爲之痛懲,則國是靡定,邪說不息,豈非大可寒心者乎?數字缺請亟命削奪官爵。答曰,旣已罷職,以下缺
四行缺禁軍帖成送事,傳于朴明榑曰,此公事,數字缺入。
以備忘,傳于李景仁曰,史官一員待命,騎馬三匹立之。
朴明榑啓曰,平安監司啓本中,韓以龍等,僞造官敎,逮問,依前例,置于本院之意,敢啓。傳曰,知道。燼餘
上在昌慶宮。停常參·經筵。
徐景雨啓曰,明日常參·經筵,取稟。傳曰,停。
朴明榑以都總府言啓曰,摠管十員內,一員未差,沈器遠以祔廟都監堂上,除仕上直,韓仁及七八字缺由,姜弘重以沈都督接伴使,曾已出去,五六字缺餘存無幾,而疾病事故,又不可知,四五字缺與未差一員,後政竝卽差出,何如?傳曰,依啓。
朴明榑以都總府言啓曰,副摠管數字缺會同分軍事,除標信,內兵曹出去之意,敢啓。傳曰,知道。
朴明榑以兵曹言啓曰,數字缺監司書狀,戰亡子孫錄用公事,五六字缺目入之事,傳敎矣。此是宣祖朝六七字缺子孫錄用事目,年久磨破,一六七字缺書以入之意,敢啓。傳曰,知道。
以江華留守南以雄上疏,答曰,省疏具悉卿懇。卿實合此任,宜勿控辭,從速赴任。原疏見下
掌令宋時吉,持平宋希進·李起浡啓曰,臣等伏見右副承旨朴明榑啓辭,則一曰皆以缺罪照啓,一曰監營色吏則公罪照律,而獨於數數字缺文化縣令,私罪照律,似有輕重之別。臣等數字缺照律之時,只觀本府公私,公則公之,私五行缺照律之際,而臣等所見,止於如此,五六字缺朴明榑乃以似有輕重等語,至於陳數字缺臣等爲有所私也,何敢晏然在職乎?請命罷斥臣等之職。答曰,勿辭。
李景仁啓曰,掌令宋時吉,持平宋希進·李起浡,再啓煩瀆,退待物論矣。傳曰,知道。
正言洪命一來啓曰,措語已見上鶴年,請命依律定罪。答曰,已諭毋煩。
正言洪命一來啓曰,措語見上柳穎,請亟命削奪官爵。答曰,已諭毋煩。
李景仁以義禁府言啓曰,本府堂上判義禁臣金自點,呈辭未出仕,知義禁韓仁及數字缺一員未差,久未開坐,而前頭且有三角·木覓山五六字缺祭,至十二日,四行缺
六七字缺官員來言,白虹貫日云,敢啓。傳曰,以下缺
巳時,日暈。午時,日暈,白虹貫日。未時,白虹貫暈。申時,日暈左珥。
竭誠奮威振武功臣資憲大夫行江華留守春城君臣南以雄,誠惶誠恐頓首頓首謹百拜,上言于主上殿下。伏以,臣本庸愚,且無學識,遭遇聖明,寵擢踰分,常懷糜粉,塵露無稱。曾所履歷,顚躓已極,聖明之所洞燭,國人之所共知。且數字缺命奇薄,連遭切迫之痛,加以濕五六字缺六十有一,精神昏錯,有甚耋五六字缺或不記面,親近使喚,亦或忘名,五字缺可知自分,尋常職務,無望陳力。數字缺保障重地,留守爲任,朝廷四五字缺糧餉儲峙,責應軍務,保養民兵,數字缺莫大焉。雖使有幹局者當之,四五字缺況如臣衰邁,百無一能者乎?自知五六字缺承當誤恩。臣聞新命,數字缺已出謝,退伏私室,以待朝廷處分,五六字缺有所聞,尤極惶惑,罔知所爲。臣雖欲感激鴻私,憫默就任,若至於僨事,則臣之一死,固所甘心,其奈國事何?其奈國事何?趾涉避事,臣所不避,由衷實狀,不敢不暴於天地父母。伏願聖明,憐臣至情,察臣無他,特許恩遞,俾免狼狽,臣無冒受之譏,朝有器使之美,公私幸甚。臣無任數字缺之至,謹昧死以聞。燼餘
巳時,日暈。午時,日暈,白虹貫日。未時,白虹,貫暈。申時日暈左珥。春坊日記
上在昌慶宮。停常參·經筵。
徐景雨啓曰,明日常參·經筵,取稟。傳曰,停。
李景仁啓曰,大司憲李敏求呈辭,執義姜大遂數字缺朴守弘在外,掌令宋時吉,持平宋希進,五六字缺,今日以監察爲茶時之意,敢啓。傳曰,知道。
李景仁以都摠府言啓曰,今日入直軍士,中日習射,請出標信。傳曰,知道。
右議政金尙容數字缺呈辭。入啓。傳曰,不允批答。王若曰,十七行缺猶未免於介懷,大言無當,予已六七字缺謙是執,卿何遽於避辭,休休如有容,數字缺德量之鎭物,汲汲然求去?毋思匹士之潔身,永念時事之艱危,未堪國步之扤隉,雖百僚協心而陳力,尙恐顚隮,況三寶相繼而丐閑,誰克匡輔,曰可曰否?諸葛求益於勤攻,惟休非艱,君奭絶意於長往,謹勉眞宰相之業,遠追古相臣之風。於戱,終始永省,休戚是共,五六字缺退處輕,所辭宜不允。故玆敎示,想宜知悉。知製敎趙錫胤製進
李景仁五六字缺批答,啓曰,此不允批答,安印出送之六七字缺朝安寶,傳諭之意,敢啓。傳曰。以下缺
酉時,日暈。夜一更至四更,數字缺
傳曰,史官一員待命,騎馬三匹立之。
正言洪命一來啓曰,措語已見上鶴年,請亟命依律定罪。答曰,毋煩。
正言洪命一來啓曰,措語見上柳穎,請亟命削奪官爵。答曰。以下缺
二行缺律有輕重,而承旨不察本意,五六字缺俱無所嫌,請掌令宋時吉,持平宋希進·李起浡,竝命出仕。答曰,依啓。穎事,不允。
持平李起浡來啓曰,鶴年疏中,詬辱君父之言,聞者不謀而共怒,見者不謀而共憤,此豈有他哉?分義所在,良心所發,不期然而然,夫豈家道戶說而然也,彼柳穎,獨何人也?身居經幄,肆然投章,旣以殺言者,聖明恥等語,熒惑聖聰,又以加諸膝數字缺說,譏斥政官,爲鶴年營救,無所不至。數字缺信以反正,爲易暴,逆珙爲冤死,六七字缺則君臣之間,分義極嚴,吾君不五六字缺謂吾君暴者乎?鶴年謂八九字缺之心,實鶴年之心也。數字缺昨承聖批,以不必深治爲敎,數字缺請勿留難,亟命削奪官爵。答曰,不允。
四五字缺領相呈辭批答,政府無郞廳,遣五六字缺敢啓。傳曰,知道。
右議政金尙容初度呈辭。不允批答。王若曰,予小子,若涉深淵,六七字缺在大旱,用作霖雨。惟老成,倚毗方隆,引三四字缺卿貞姿玉潤,雅操氷淸。南斗名高,狄梁公之標格,東山望重,謝太傅之風流。文學通才,早受知於聖祖,夷險一節,久屛跡於昏朝。肆予眷注之出常,自幸遭遇之不世,賢於夢卜,何待金甌之二字缺視如股肱,聿致玉鉉之增重。卿雖難進易退,四字缺予惟委任責成,望切篤棐。玆用再五六字缺一國之蒼生,嘉猷告君,以下二行缺燼餘
巳時午時,日暈。酉時,日暈。夜自一更至四更,月暈。春坊日記
上在昌慶宮。停常參·經筵。
徐景雨啓曰,明日專經文臣殿講,故視事不爲,取稟。傳曰,知道。
徐景雨啓曰,來十五日,儒生殿講日,取稟。傳曰,爲之。
鄭百昌以忠勳府言啓曰,數字缺朴東亮今月初一日,在西江,病勢五六字缺係是先朝親功臣之事,似當有數字缺曹,以時無職名,不敢入啓,而本府一行餘缺
議政府左議政臣吳允謙〈箚曰〉,伏以,數字缺兪伯曾之疏,條陳大臣昏庸之狀,譏侮之五六字缺不覺瞿然慙赧,卽欲自處,以謝人言,五六字缺未知措語之如何,未免有所遲待,六七字缺偃然帶職,亦甚不安,不得不冒六七字缺忝匪據,無絲毫補益國事,而貪戀寵渥,數字缺知退,伯曾之譏侮,是乃臣之自取,非過情之論也。臣之尸居不職之罪,萬死難逭,而今旣明言直斥,實狀昭著。聖明擧直措枉之政,一日爲急。伏願屛出愚庸,改卜賢相,以濟艱危,以幸國事。取進止。答曰,省箚具悉。數字缺若卜,兪伯曾亦非從他國,今始來仕,而其六七字缺無乃加薦爲祟?而遭此厭七八字缺不必介懷,須體以下缺燼餘
辰時,日暈。兩珥。巳時,日暈。春坊日記
上在昌慶宮。停常參·經筵。
夜自一更至五更,有霧氣。春坊日記
上在昌慶宮。停常參,有晝講。
徐景雨啓曰,明日常參·經筵,取稟。傳曰,停。
有政。吏批,判書李聖求進,參判鄭蘊在外未肅拜,參議未差,都承旨鄭百昌進。
兵批,判書李弘胄呈辭,參判鄭廣成病,參議睦敍欽缺參知數字缺病,右副承旨朴明榑進。
朴明榑以都摠府言啓曰,今日入直軍士,當爲中日習射,而十餘字缺傳曰,知道。
持平李起浡,正言洪命一來啓,鶴年依律定罪事。答曰,以下缺
徐景雨以侍講院言啓曰,本院上番六員內,輔德兼輔德未差,弼善黃胤後受由,下鄕,兼弼善鄭太和本館入直,兼文學具鳳瑞本職未肅拜,只有文學成汝寬,而掃墳受由,不久當爲出去,將無替直之員,兼文學具鳳瑞,牌招肅拜。闕員今日政,盡爲差出,使之輪番入直,何如?傳曰,依啓。
領議政尹昉十三度呈辭。答曰,安心調理。
傳曰,江華留守南以雄,何日拜辭云耶?
李景仁啓曰,江華留守南以雄,何日拜辭云耶事,傳敎矣。問于該曹,則十八日拜辭云矣。敢啓。傳曰,久曠重地,趁未下去,殊甚不當矣。
七八字缺聖節千秋使金守玄,戶三行缺。傳曰,依啓。
知春秋李顯英啓曰,臣馳到江華府,初九日開史庫,考閱列聖實錄,則世室節目,絶無現出處,惟燕山乙卯,有諫臣之論,當行世室獻議,故別紙書啓。傳曰,知道。
朴明榑以都摠府言啓曰,副摠管金壽賢,以特進官,除標信,晝講入侍之意,敢啓。傳曰,知道。
朴明榑以御營廳言啓曰,後運軍放送期限不遠,依前例,兵曹試射擧行之意,敢啓。傳曰,知道。
徐景雨以禮曹言啓曰,己酉約條中,凡干大小倭船出來,四五字缺主路引憑驗,然後我國方許數字缺引,則論以賊船。彼此遵行者,將至五六字缺今番義成·周興等兩起差倭,數字缺釜山僉使示以約條內辭意,據理峻責,五六字缺館中,以啓前頭難防之弊,極爲六七字缺請推考。傳曰,依啓。
李景仁啓曰,以戶曹昇平府院君金瑬不捧祿,數字缺後輸送之事草記,傳曰,有如此前規耶?承旨察啓事,傳敎矣。院中無可考前例,問于本曹以啓之意,敢啓。傳曰,知道事,傳敎矣。大臣不受祿,則本曹啓請輸送者,乃是舊規也,至於旣送之後,又不敢受之例,臣等亦未及聞知,而倉官旣已牒報,故臣曹不得不啓知,今承下問,不勝惶恐。敢啓。傳曰,知道。
李景仁以戶曹言啓曰,卽伏見廣興倉牒呈,昇平府院君數字缺今春等祿捧,依例輸去,二行缺
二行缺七百名,左別哨官洪銓,後司右哨官李仁老,各率一百名,今二月二十一日,當爲發送,而俵衣次步木各一匹,三人竝刷馬一疋,軍器載持馬每哨各四疋,令兵曹題給,落帽紙,令戶曹題給,且赴防之軍,例爲別試才論賞以送,依例試才論賞,何如?傳曰,依啓。
吏曹,李溟爲兼同知義禁府事,兪伯曾爲知製敎,李敬輿爲通政大夫吏曹參議知製敎,羅萬甲爲通政大夫刑曹參議知製敎,洪命耉爲通政大夫承政院左副承旨知製敎兼經筵參贊官春秋館修撰官,金槃爲通訓大夫世子侍講院輔德知製敎,宋國準爲一行半缺鄭斗卿爲中訓大夫行成均館直講,五六字缺瀚爲朝散大夫行義禁府都事,五六字缺訓大夫行軍器寺主簿,南斗昌爲數字缺內贍寺主簿者。參外,奉列大夫行五六字缺台耉,朝奉大夫行典獄署奉事柳培漢,通德郞行顯陵參奉李潤身。全克恒爲奉正大夫行京畿道都事,曺時逸爲朝奉大夫行公淸道都事,宋謙爲通訓大夫行濟州牧判官者。
兵批,鄭世矩爲折衝將軍行龍驤衛副護軍,兪伯曾爲折衝將軍行龍驤衛副司直,南老星爲果毅校尉行龍驤衛副司正,李之恒爲顯德校尉行龍驤衛副司勇,金廈樑爲折衝將軍行龍驤衛副司勇。
午時,晝講。入侍,知事洪瑞鳳,特進官金壽賢,參贊官李景仁,侍讀官鄭太和,檢討官鄭雷卿,記事官兪㯙·李行遇·梁曼容。玉堂日記侍讀官鄭太和,進講柏舟五章,音·釋一遍。上亦讀一遍。鄭太和曰,篇題衡漳之橫字,自上誤讀矣。此字,見禹貢作橫音也。以柏爲舟,而徒汎然於水中,夫人宜承其夫而見棄也,隱痛也。痛在心曲,頃刻不能忘,故非以酒,能解其憂也。鄭雷卿曰,周南婦人,則其君子只是行役,故可以兕觥解之,此則失其夫婦居室之樂,故不能以酒,解其憂也。鄭太和曰,末章,如匪澣衣,亦此意也。往愬以是比男子之意,而古人謂五六字缺固是矣。上曰,豈其然乎?鄭雷卿曰,以婦人一行半缺也。鄭太和曰,三章曰,威儀棣棣,此五六字缺朱子旣釋之如此,非臣淺見,所可五六字缺稱之意也。洪瑞鳳曰,此則講臣五六字缺之言,不當如是矣。鄭太和曰,中五六字缺於夫故云。然自古臣之於君亦然,在上者,示其不悅之意,則群小從旁讒毁,如婦不得於夫,則衆妾媒孽其短者也。耿耿不寐,憂歎之貌,拊心則憂歎之意,緊於耿耿也,末章云,日居月諸,故爲比也。匪澣之意,卽我心非鑑之辭也。列女傳,本婦人所作,君臣父子兄弟夫婦之間,皆可用之,而反躬自責,言無怨誹,若使賢人君子,作如此之詩,則是在上之過也,亦宜着念處也。數字缺災異疊見,中外憂遑,數日前有白虹貫日之變,四行缺元日至人日,陰晦時多,則最可憂也。今年則新正以後,天日無開朗之時,日月告凶,變異非常,故人皆有憂念之氣像矣。虹貫之變,出於頃日,非但往牒罕有之災,自反正以來,此變每不虛生,凡與國休戚者之憂,萬倍於他人矣。至於社稷祭省牲時,祭牛橫奔,踏傷祭官,此前史所未見之事也,近來憂國事者,不安寢食。古語云,不見其形,願察其影,此則甚於察影。君臣上下,正當惕然交修,講求彌災之道,陰沴之氣,變爲休祥,在於聖上一念而已。應天之實,不可以一端論之,缺中,使言路不塞,乃第一務也。近來以言獲罪,數字缺其狂妄荒雜則有之,但渠則不計自己利害,惟有愛君憂國之心。雖未蒙采納,放釋數字缺此時芻蕘之言,使之畢陳,可也。憂國之心,數字缺汲汲,若下問于今日筵臣,則如此景象,孰不五六字缺祭牛橫奔,觸傷祭官之時乎?鄭太和曰,君臣上下汲汲遑遑,以講答天災之道,猶懼其不能,適於此時,三公引入,其於國事,尤無可爲矣。上曰,以言獲罪者,似無其人,未知爲誰某耶?洪瑞鳳曰,逐斥之人,多矣。渠之所見,偏僻則有之,狂妄則有之,非計較利害者也。必欲各盡所懷,或出於愛君,或出於爲國也。凡人雖勸之不敢言,由是觀之,彼豈有爲己經營之心哉?蓋臣之此言,實爲今日之習,以言爲諱而發也。五六字缺言其所難言,而無所營爲者,四行缺不可取,不用而置之,可也,務在盡言而上達,則言路能開也。天時人事如此,臣等之憂,倍於他人矣。上曰,卿等皆以言路憂之,故兪伯曾使三公不安其位,厥罪非細,而予不之罪矣。瑞鳳曰,伯曾之疏,臣等見其原本,而臣與其父爲甲契,故臣熟知爲人,實愚戇樸直者也。今其所言,未知何謂,而其心亦豈以今日相臣,不足而然也?不過勉勵責望之意也。上曰,卿必不見原疏矣。洪曰,不見矣。上曰,大臣之體面至尊至重,此無五六字缺故也。今日大臣,固無過失,若有誤五六字缺此,紀綱陵夷,數字缺如此,不知將有何事而然,極可憂也。洪瑞鳳曰,今年罕有晴明之日,五六字缺鄭雷卿曰,京外人心不淑,波蕩五六字缺量田騷屑,頃有不緊南報,閭閻洶懼,此甚可慮也。上曰,外方則以量田怨咨,京中則有何事而如是耶?洪瑞鳳曰,此甚可怪也。以耳目所聞見論之,人無親上爲國之心,今此量役,前之賦歇者,到今反重,則怨咎宜矣。鄭雷卿曰,末世人心不美而然也。第受任外方者,亦無善於其職者,古之良吏,便民而爲國。近來民事國事,岐而爲二,勤幹者謂之能吏,而數字缺慈詳者謂之干譽,而實偏於民,四行缺乃安一道之民矣。洪瑞鳳曰,自外方來言者,皆曰,守令中別無殘害已甚者,而民之怨詈如此,是未可知也。鄭雷卿曰,守令中,若或名官爲之,頗有忌憚者,而兩西·北道則不然,武夫相望,多行汎濫,而朝廷莫能知之云矣。洪瑞鳳曰,有一秩高守令,自淸北遞任上來言,淸北累次守城有戰功者,編於行伍,不離本土,故勢難赴擧,至如把摠·僉正之類,亦不得赴擧,頗有顒望之意云。設科淸北,未知如何?上曰,渠輩不赴鄕試乎?洪瑞鳳曰,數字缺故不赴云矣。上曰,豈可無故而設科乎?前日北道數字缺科,而必因某事而爲之,非無端設行也。鄭雷卿曰,擧子例爲煽動,如許之說,數字缺甚不當矣。洪瑞鳳曰,前者洪霶·李聖求缺北道爲之,但未知緣何事也。鄭太和曰,其時因影幀而爲之云矣。上曰,然。鄭太和曰,民之休戚,係於守令,上敎允當。小臣上年以儐使從事官,往來西路,行過之際,雖不能詳知民瘼,但守令皆是武夫,故凡天使時貢物徵納之際,憑公營私,多有混雜之弊。文官守令,則雖謂不治,傍邑之民,莫不欽羨矣。天使後,若遣暗行,則其時文書,猶可摘査,六五字缺慰勞,而今則已無及矣。山郡僻處,四行缺鄭雷卿曰,名雖文官,有不如武臣者,遠道殘邑,人皆厭避,故交差之法,不能久行,間間特送有名望風力人,可也。鄭太和曰,民間言文官之不治者,猶勝於武夫之著名者,蓋以武夫則非徒肥己,又從而善事,比諸貪汚之文官,實爲倍蓰故也。上曰,此言甚好,人人聞此言,皆能絶其饋遺,則生民庶幾蒙惠矣。遂罷出。燼餘
上在昌慶宮。停常參·經筵。
鄭百昌啓曰,明日儒生殿講,視事不爲取稟。傳曰,知道。
鄭百昌啓曰,明日儒生殿講,命官,取稟。且領·右相呈辭,左相以腰痛,前日文臣殿講,亦不得進參。敢啓。傳曰,判府事李□□進參。
朴明榑啓曰,臣伏見公淸道甲戌五六字缺啓聞,則罪人林碩幹母貴今,外祖李數字缺囚繫,碩幹就戮日,數字缺處置,且新昌量田監官安佾,被數字缺不勝驚愕,而連累被囚者,至於二十五人,五六字缺橫罹之患,而獄事之發,今已四朔,農節已屆,亦當速爲査覈,正其罪而赦其冤,以爲鎭定歸農之地。今日刑曹,以無回啓來呈,故臣待罪該房,惶恐。敢稟。傳曰,啓辭甚當,此意言于該曹。
以儒生殿講試官,承旨單子,傳于李景仁曰,前日文臣殿講時,落點人,用之。
傳曰,前日儒生殿講時,曾時讀書啓,庸·學勿爲事,有敎耶事,傳敎矣。取考本院日記,則己巳十月朝講時,承旨洪命耉入侍啓曰,聞平時缺講,必以三經·論·孟講之,今則多以庸·學,爲曾時讀,數字缺未解文義,以此或蒙恩賞,二行缺
二行缺維持而不亂者,分義而已,如使分義可陵,紀綱可紊,國家之不亡者,鮮矣。鶴年以世祿之臣,罔念分義之嚴,不畏陵犯之誅,敢肆悖逆之言,自陷不道之律,揆之於法,在所罔赦,而臣等論執累月,聖明尙靳一兪,未知殿下,以鶴年之罪,無關於分義,不係於綱紀,而臣等之論,爲一毫過當也歟?臣等之所守者,法也,法一壞,則將無以爲國。鶴年之罪,決不可付處而止。請亟命依律定罪。
洪命耉以戶曹言啓曰,諸上司鋪陳進排,自有年限。近來數字缺不親細事,下吏用事,故凡舖陳等物,不計五六字缺或不謹看護,或私捧應入雜物,而十餘字缺不得不督令改造,五六字缺年內二三巡改備者,當此國儲虛竭,五六字缺是屑越,一任下吏私用乎?自今以往,五六字缺闕內各衙門舖陳,依法例三年一五六字缺破壞者,責其司工房色吏。如是則亦無中間私用破毁之弊,該司物力,亦可少紓矣。請以此意,各別捧承傳施行。但自前如此之時,累捧承傳,而下吏不言,故官員不知捧承傳之由,只憑下吏之口,責出愈甚。上司下吏,則臣曹不敢請罪,㤼於上司之威,進排各該司官吏及本曹官吏,皆以制書有違律論斷事,竝捧承傳,何如?傳曰,依啓。上司下吏中,違令者,亦爲一體論罪。
洪命耉以忠勳府言啓曰,因禮曹回啓內,忠勳府,八九字缺今月初五日,在西江病,四行缺禮葬之例,遽爾啓稟矣。今因忠勳府啓辭,廣加詢問舊事,則職名雖削,而仍在勳籍之中,則依例禮葬,仍行不廢云。而本曹文書,屢經變亂,蕩然無餘,不得取徵之地,而但大典禮葬條,有曰,文武官從一品及功臣云。以此觀之,則功臣之禮葬,所重者在焉,似不拘於官爵之有無,而亦難以循例請行,敢啓。傳曰,知道,可據前例,令勳府,明白考啓事,傳敎矣。本府祖宗朝久遠謄錄,率多失於壬辰兵難,無可考出,而光國功臣黃廷彧,卒逝於放歸田里中,因臺諫論啓,不爲禮葬,而有數字缺以近例考之,則丁巳年黃愼,以衛聖十餘字缺戊午年扈從五六字缺福,卒逝于謫所,亦有禮葬之擧,而數字缺論啓累月,後停啓,故喪家旣數字缺葬之物,厥後夫人之喪,依例受數字缺甲子之變,靖社功臣朴孝立,被刑于行朝,而不爲削勳,以裁省停罷禮葬之故,只有本道護葬之擧矣。此外更無可考之書,敢啓。傳曰,知道。依他例爲之。
答合啓曰,前已盡諭,毋庸更瀆。
李景仁啓曰,自前宗廟奉審日,則視事·政事,皆不爲之矣。明日宗廟·永寧殿·崇恩殿春奉審,儒生殿講,何以爲之?敢稟。傳曰,勿爲。
李景仁啓曰,李判府事數字缺殿講,勢難進參云,何以爲之?敢稟。傳曰。以下缺
夜五更,月暈。
右議政金尙容再度呈辭。入啓。不允批答。王若曰,四行缺謝傅風流,蔚蒼生之係望,山公藻鑑,映玉衡之懸明,久眷三命之恭,再置百僚之首。瞻巖石於喬嶽,頌洽輿人,作舟楫於中流,憂極大涉。何意倚毗之際,遽進辭退之章?氊席從容,政屬沃心之日,人言狂戇,何啻過耳之風?海涵河洪,固君子容物之量,身輕義重,豈大臣求去之辰?永惟弘濟之艱,方軫夙宵之念,乾文失度,沓臻日月之災,繒幣連年,叵測太羊之怒。輸兵餉於別島,邊貯日消,始王政於均田,民志波動,不宜一日曠務,毋忘二人共貞。嗟予股肱之良,諒此心腹之告。於戲,投閑綠野,晉公當太平之時,願遊赤松,留侯際大功之日,可鑑身七八字缺所辭,宜不允。故玆敎示,想宜知悉。知製敎具鳳瑞製進。燼餘
朝陰食後晴。夜自一更至五更,月暈。春坊日記
上在昌慶宮。停常參·經筵。
下直,江華留守南以雄。
左承旨啓曰,明明日國忌,明日齋戒,此兩日視事不爲取稟。傳曰,知道。
以右議政金尙容三度呈辭,傳于鄭百昌曰。不允批答。
鄭百昌以司饔院提調意啓曰,仁嬪寒食墓祭,所用生獐,卜定於江原道,數字缺今不爲封進,勢必不及,極爲駭愕。監司及卜定數字缺生獐,令京畿,急速代封,何如?傳曰,依啓。
五六字缺崔鳴吉,伏以,文武百職,無論大小,各有其責,五六字缺任,一日不可冒處,況於經年之久者乎?五六字缺人所共知,文衡之任,萬不近似,而當初四五字缺辭,强帶虛銜,終非久計。上年登對,五六字缺而多事推遷,亦未暇遽入文字,其在數字缺何敢一刻自安?夫外而事大交隣,而宣布綸音,與夫一時人才之升黜,文體之盛衰,靡不關於主文者之手。爲任之重如此,故自祖宗朝,以及我聖朝,未有如臣疏鹵無狀,而得居此任者也。且臣於各樣文體,無一所長,而至於詩學,專欠工夫。異時皇朝頒詔,如遇學士之來,則其勢將不免臨時遞易,顚倒苟且,公私俱損。此尤臣之所以爲懼,而必欲早自處者也。噫,人臣辭職,良亦未易。辭以疾病,則近於欺國,辭以不才,則近於虛讓,多未能取四行缺魂夢亦驚。幸賴宗社臣民之福,漸至平復,私喜雖切,餘懼尙存,未至顚仆,不敢告勞,荏苒歲月,遂踰五年,筋力殫竭,已到十分。臣雖未至衰老,亦係血肉之身,其何以一向支撑乎?臣聞天道滿極則招損,人情勞極則思佚。臣之榮寵,可謂太過,而許多兼局,筋力誠不堪矣。裁其太過,令有餘福,紓其積勞,俾得存全,此乃天地造化分外之殊私,非臣所敢望,而亦不能無望。臣之事殿下猶父也。殿下亦必子視於臣,玆以趑趄累日,試一鳴呼,伏惟聖主垂憐焉。取進止。答曰,省箚具悉。卿其勿爲控辭。
持平李起浡,正言數字缺來啓曰,國家之所賴而維持而不亂者,分義與紀綱也。如使分義可凌,紀綱可紊,國何以爲國乎?鶴年以世祿之臣,罔思分義之嚴,紀綱之重,倡爲兇逆之言,自干不道之誅,揆之於法,在所罔赦。而臣等爭執累月,聖明尙靳一兪,未知殿下,以鶴年之罪,無關於分義,不係於綱紀,而臣等之說,爲一毫過當也歟?臣等之所守者,法也,法一壞,則將無以爲國。鶴年之罪,決不可付處而止。請亟命依律定罪。答曰,勿煩。
鄭百昌以吏曹言啓曰,臺諫有闕,而今日宗廟奉審,明日齋戒,明明日國忌,政事,何以爲之?敢稟。
右議政金尙容三度呈辭。不允批答。王若曰,予方委以國政,佇見弘濟之功,卿豈動於人言,遽決勇退之計?亟回遐思,毋滯小嫌。惟卿勵俗淸標,鎭物洪量,文華雅望,受五行缺必不愧於自反。卿雖難於去就,予旣悉於是非,爲人主之股肱,正當注意,係國家之體面,奚至奉身?宜同古大臣之休休,豈若小丈夫之悻悻?況今天災之累現,重以時勢之益艱,此誠危急秋,且何安於遜避?尙賴匡救德,庶獲免於顚隮,莫思釋負而就閑,惟當正色而率下。如喬嶽之不動,更殫篤棐之誠,若大水之無津,共圖利涉之策。於戲任賢勿貳,常期倚毗之彌隆,求退至三,深恐情意之或阻。須體告諭,永省始終,所辭宜不允。故玆敎示,想宜知悉。知製敎鄭太和製進
徐景雨啓曰,此不允批答,數字缺犯夜,明日安寶之意,敢啓。傳曰。以下缺燼餘
缺日暈兩珥。自巳時至申時,日暈。
上在昌慶宮。
以世宗大王國忌齋戒,停常參·經筵。
洪命耉以都摠府言啓曰,今日入直軍士,當爲中日習射,而以國忌齋戒,退行之意,敢啓。傳曰,知道。燼餘
上在昌慶宮。停常參·經筵。
有世宗大王國忌。
鄭百昌啓曰,來二十一日輪對日次,取稟。傳曰,停。
鄭百昌以司饔院言啓曰,仁嬪寒食祭肉,生獐卜定於江原道,而未及上來,故以京畿代封矣。江原道生獐,數字缺依前例捧入之意,敢啓。傳曰,知道。
數字缺牒呈粘目,傳于洪命耉曰,五六字缺時云者,今其陳地而言,似非只五六字缺乃是比平時無減之意,而以民不五六字缺等語回啓,此不察之致耶?五六字缺事目如是措語,則奉使之臣,豈無解數字缺地無不闢之言,亦不干涉於此事,此公事,還出給,使之更爲詳察爲之。
李景仁以禮曹言啓曰,本曹,以成宗大王世室議定後,當有應行節目,而無可據之典,故令春秋館,考出實錄後處置事,入啓,蒙允矣。今者伏見考出實錄中,金克謙·李宜茂·金馹孫·韓訓·李胄等,在缺院獻議,有曰,漢景帝元年,丞相嘉等上奏,功莫大於高皇帝,宜爲帝者,太祖之廟,德莫盛於孝文皇帝,宜爲帝者,太宗之廟,天子缺制曰,可,二行缺乃萬世臣子之所宜倣者也。恭惟太祖·太宗之功德尙矣,世宗之德,有過於漢文之恭儉,世祖之功,有過於孝武之威服四夷。我成宗之德,在一國臣民之心,深且厚,上昇之日,雖深山窮谷,莫不奔走悲慕,正同仁宗。臣等謹依漢·宋故事,宣付禮官,以慰臣民抱天無涯之戚,啓下禮曹。禮曹啓云,成宗威德至大,定爲不遷之主,果如所言,然謹按周之文·武不遷之議,非定於成·康之世,至孝王·懿王之時,文·武當祧,而始有世室久建之議,成宗之德,自有後世公論,姑勿擧行云。成宗五六字缺定於百年之前,而縟禮之擧,八九字缺慶當有六七字缺典,議者五六字缺等,須俱宜擧行,而臣曹亦難以曠數字缺之規,議大臣定奪,何如?傳曰。以下缺
缺更,月暈。流星出織女星下,入河鼓星上,狀如拳,尾長五六尺許,色赤。燼餘
上在昌慶宮。停常參·經筵。
鄭百昌啓曰,明日常參·經筵,取稟。傳曰,停。
領議政尹昉十四度呈辭。入啓。答曰,安心調理。
鄭百昌啓曰,領相呈辭批答,議政府無郞廳,遣史官傳諭之意,敢啓。傳曰,知道。
右議政金尙容四度呈辭。入啓。答曰,須勿數字缺遣承旨敦諭。
洪命耉以都摠府言啓曰,摠管十員內,二員未差,都摠管數字缺廟都監堂上,除本司仕上直,韓數字缺上疏受由調理,今將數月,而尙無出仕之期,副摠管安應亨,掃墳受由,只餘五員,苟艱替直,須以闕員差出之事,入啓,允下矣。今者金壽賢,身病呈辭,又爲來到。宿衛重處,曾未有如此苟簡之時,而前頭都試等事,亦無以周旋,極爲可慮。令該曹,勿拘常規,卽速差出,以重侍衛,何如?傳曰,依啓。
司諫金坽辭狀。遞差允下。
弘文館校理鄭太和上疏伏以,臣愚劣不學,未有寸長,數字缺俱是分外,至兼春坊,今已踰年,無絲毫半行缺控辭溷瀆,亦極四行缺伏乞聖明,命遞臣兼弼善之任,以便公私,不勝幸甚。無任惶恐之至,謹昧死以聞。遞差允下。
溫陽居生員宣若奉等上疏。答曰,省疏具悉。李泰先事,當令該曹査處焉。
掌令宋時吉,獻納尹坵來啓曰,國家之所賴而維持不亂者,分義而已,綱紀而已,如使分義可陵,綱紀可紊,國家之不亡者,鮮矣。鶴年以世祿之臣,罔思分義之嚴,不畏陵犯之誅,敢肆悖逆之言,自干不道之誅,揆之於法,在所罔赦。而臣等論執累月,聖明尙靳一兪,未知殿下,以鶴年之罪,無關於分義,不係於綱常,而臣等之論,爲一毫過當也歟?臣之所守者,法也,法一壞,則將無以爲國。鶴年之罪,決不可付處而止,請命依律定罪。答曰,勿煩。
傳于鄭百昌曰,政事,明日爲之。
右副承旨朴明榑啓曰,臣承命往諭于右議政金尙容,則以爲臣年老病重,不能供職,不得已累次呈告矣。伏蒙遣承旨敦諭,臣不勝惶恐感激,罔知所達云矣。傳曰,知道。
洪命耉以兵曹言啓曰,當日保人李天男稱名人,自通化門入來,七八字缺令攸司囚禁治罪,二行缺
二行缺趙錫胤,以病呈辭,只有臣太和,臣雷卿,入直已久,非但疾病有故,交替無人,當此開筵之日,懸吐校正,孤陋至甚,前頭大禮,侍從班行,亦將埋沒。上下番闕員,明日政,盡爲差出,何如?傳曰,依啓。
李景仁以禮曹言啓曰,傳敎矣。問于大臣,則左議政吳允謙以爲,伏見該曹啓辭,此乃太廟莫大之禮,臣民莫大之慶,似當有告廟頒敎等事,而旣無祖宗朝典禮可據,臣以孤陋之見,五六字缺領·右相出仕後,議完似當。伏惟十餘字缺爲成宗六七字缺實爲百年之所五六字缺當今日,實是國家莫大之慶,五六字缺故事,如告廟頒敎節目,則稟定施行,伏惟上裁。領中樞府事鄭昌衍,領議政尹昉,昇平府院君金瑬,右議政金尙容,病不收議。大臣之意如此,上裁施行,何如?傳曰,依啓。
卯時,日有重暈,內暈有兩珥,暈上有冠,色內赤外靑。辰時巳時,日暈。燼餘
上在昌慶宮。停常參·經筵。
鄭百昌啓曰,明日常參·經筵,取稟。傳曰,只晝講。
有政。吏批,判書李聖求進,參判鄭蘊在外缺參議李敬輿在外未肅拜,都承旨鄭百昌進。
兵批,判書李弘胄呈辭,參判鄭廣成受由,參議睦敍欽進,參知李昭漢進,左副承旨洪命耉進。
洪命耉以都摠府言啓曰,今日入直軍士,當爲中日習射,七八字缺敢啓。傳曰,知道。
掌令宋時吉,獻納尹坵啓曰,國家之所賴而維持不亂者,分義而已,綱紀而已,如使分義可陵,綱紀可紊,國家之不亡者,鮮矣。鶴年以世祿之臣,罔思分義之嚴,不畏陵犯之誅,敢肆悖逆之言,自干不道之誅,揆之於法,在所罔赦。而臣等論執累月,聖旨尙靳一兪,未知殿下,以鶴年之罪,無關於分義,不係於綱紀,而臣等之論,爲一毫過當也歟?臣等之所守者,法也,法一壞,則將無以爲國。鶴年之罪,決不可付處而止。請亟命依律定罪。答曰,其於分義,有所不可,故已施重罰,爾等更勿堅執。
洪命耉以都摠府言啓曰,副摠管李沆,會同分軍事,除標信,內兵曹進去之意,敢啓。傳曰,知道。
徐景雨啓曰,傳曰,專經五六字缺無他講書乎事,傳敎矣。四行缺傳曰,知道。
右議政金尙容,伏以,臣庸拙無能,最居人下,强壯之日,尙無可用之實,況今衰敗已極,精力已竭,前忘後失,有同土偶,而濫蒙聖明,收錄舊物,復叨具瞻之地,少無涓埃之效,臣自顧省,猶且愧恧,物議之來,固其宜也。頃日兪伯曾疏中,所謂媕娿苟保,知進不退,鄙夫闒茸,尸位伴食等語,正中臣之實狀,令人不覺瞿然,缺臣雖欲不顧廉恥,貪榮仍冒,其於辱數字缺何哉?加以近日以來,風氣不缺內傷五六字缺兼發,旬月之內,勢難察職。玆敢六七字缺而未蒙察納,至遣近臣敦諭,五六字缺伏乞聖明,察臣六七字缺亟許遞免,改卜賢相,以謝人言,以安私分,缺取進止。答曰,省箚具悉卿懇。其無倫數字缺懷,須體至意,勿辭行公。
朴明榑啓曰,本色冶所十間,則七八年前,五六字缺栿五間,及注匠役使廳,則草家十餘間造設,而冶所草家,或有因風失火之事,而幸而撲滅矣。今番則大風之日,連燒假家,因及積炭之處,幾及武庫,極爲驚慮。莫重軍物重地,不可無徙薪之計。瓦家十餘間,欲自本廳造作,而非徒本色物役無賴,卽今江上舊材絶乏,貿得亦難,方以爲悶。卽聞慶德宮騎馬軍營,年前頹圮,其材瓦方移積於本營缺洞內人守直之弊云,空數行缺
數行缺星州地,受由下去,新除授李震雄,時在利川地,許謙亦在積城地,上來遲速,未可預料。而前衛將金斗南,方以旣遞之官,仍爲入直,事體未安,此三員上來間,假衛將差出入直,何如?傳曰,依啓。
吏批啓曰,弘文館侍講員闕員,今將差出,而擬望之人乏少,相避人員及都事中可合人,竝擬,何如?傳曰,依啓。
吏批啓曰,前司諫金坽,本曹無相當窠闕,請送西。傳曰,知道。
傳于兵批曰,數字缺出耶。回啓曰,判書呈辭,今政五六字缺闕,邊將則不爲差出矣。傳曰,以下缺
吏批,二行缺經筵參贊官春秋館修撰官,六七字缺器寺正,權濬爲通訓大夫掌樂院六七字缺夫行司諫院司諫知製敎,具四五字缺行成均館司成知製敎兼世子侍講院弼善校書館校理,混爲明善大夫行豐陵守,韓興一爲通訓大夫行議政府舍人知製敎兼春秋館編修官世子侍講院輔德校書館校理,沈之源爲通訓大夫行弘文館應敎知製敎兼經筵侍讀官春秋館編修官,金尙賓爲通訓大夫行禮曹正郞,朴遾爲通訓大夫行司憲府持平,金慶餘爲通訓大夫行司諫院獻納,鄭太和爲通訓大夫行弘文館校理知製敎四行缺成均館典籍,宋夢錫爲通訓大夫行世子侍講院司書。參外,通訓大夫行司宰監直長姜信慶,啓功郞行校書館著作鄭之益,務功郞行奉常寺參奉兼校書館正字石之珩,通訓大夫行厚陵參奉兪懋曾。外,尹墀爲嘉善大夫行水原府使者。
兵批,鄭文翼爲兼五衛都摠府副摠管,安夢尹爲兼五衛都摠府副摠管,沈之溟爲兼五衛將,鄭鎰爲兼五衛將,趙邦直爲兼五衛將者,崔復立爲顯信校尉數字缺趙休爲果毅校尉行忠武衛副司果二行缺衛副司勇,池景徹爲展力副尉數字缺兒,李廷馦爲折衝將軍數字缺鑊爲折衝將軍行龍驤衛副司果,數字缺爲禦侮將軍行龍驤衛副司直。
酉時,日暈右珥。
夜五更,月暈。白雲一道如氣,起自坤方,橫過暈中,長竟天,廣尺許,良久乃滅。燼餘
吏批,李植爲弘文館副提學,尹坵爲弘文館修撰。玉堂日記
上在昌慶宮。停常參,有晝講。
徐景雨啓曰,明日常參·經筵,取稟。傳曰,停。
領議政尹昉十五度呈辭。入啓。傳曰,安心調理。
以去夜內摘奸單子,傳于朴明榑曰,有頉處,察推。
洪命耉以兵曹言啓曰,去夜本曹發遣郞廳,外各處數字缺時,南營守直軍士義城正兵金天心,本私奴五六字缺大圭段,無緣闕直,極爲駭愕。令攸司數字缺傳曰,允。
洪命耉以兵曹言啓曰,六七字缺以子息成婚事,二十七日受由缺去京師七日程也。子息成婚,法典內,除往還數字缺過限已三日。入直重地,不可久曠,數字缺無故之人差出,何如?傳曰,允。
傳于洪命耉曰,刑曹癸酉推刷事目入之。
掌令宋時吉,正言洪命一來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之誅,揆之於法,在所罔赦。而昨聞聖批,以其於分義,有所不可,故已施重罰爲敎,臣等竊惑焉。若以鶴年之罪,無關於分義則已矣,聖明旣知鶴年之罪,實關於分義,則自有三尺之法,豈可以中道付處,謂之重律,而使無君不道者,有所容貸乎?此臣等之累月論執,不得五六字缺請命依律定罪。答曰,已諭。
四行缺南兵使在任六朔以上,不爲巡檢,則査出罷職,自今依例入防於甲山,以懲自便之習,以嚴關防之備。新除授持平朴筵,今在江原道原州地,請斯速乘馹上來事,下諭,依前府書吏,給馬下送。答曰,依啓。南兵使竝推考。
徐景雨啓曰,領相呈辭批答,政府無郞廳,遣史官傳諭之意,敢啓。傳曰,知道。
朴明榑啓曰,南兵使竝推考事,命下矣,臺諫以罷職論啓,推考承傳,不得捧之之意,敢啓。傳曰,知道。
晝講。入侍,特進官金藎國,知事崔鳴吉,參贊官洪命耉,侍讀官鄭太和,檢討官鄭雷卿,假注書尹敉,記事官李行遇·梁曼容,玉堂日記。午時,上御文政殿,讀前受音一遍。鄭太和進講,綠衣燕燕二篇,音·釋各一遍。上依進講,亦讀音·釋各一遍。鄭太和曰,綠衣前二章,言貴賤易位,上下倒置,後二章,言莊姜,以古人之道自處也。燕燕一篇,言戴嬀大歸,而陳以常道言之,則公子完雖死,戴嬀不可大歸,而如此大歸者,想其時事勢,有不得不然者也。末章,言戴嬀之賢,朱子曰,此義理精密,模寫精神處也。金藎國曰,近以量田一事,中外多言,或曰結數多於平時,或曰等數加於前日,嶺南儒生,至於陳疏,士大夫間亦多有言之者。卽見慶尙右道量田使任絖,上實數啓本,則六七字缺他道則不然矣。金時讓在謫時,問平時二行缺任絖所報十四萬結,則比平時縮萬結,六七字缺孰能孰不能乎?金藎國曰,能不能六七字缺故隱漏處甚多,而今者見捉,人心尤不便之。此雖朝廷所不得不爲之事,而民心不安,則亦不可使民,不知朝廷之意也。上曰,朝廷之上,不可輕動於人言,而頃日臺諫,亦爲人言所動,過爲無益之啓矣。大槪旣始其事,則終當善處,而近來士大夫,旣始其事,終不能善處,甚爲未盡矣。且此擧,爲均田,而豪富之民,欺隱田結者,今皆一一査出,豈有悅之理?崔鳴吉曰,下三道民心,皆不悅,慶尙道尤甚。大槪慶尙右道漏結最多,故如此矣。金藎國曰,前則左右道田結缺今則右道田結至十萬結,大槪加一倍五六字缺或有依前而無加者,或有一結加者,四行缺然後庶無所失矣。又啓曰,臣到闕下,伏見戶曹,以溫陽儒生宣若奉疏回啓之事,該曹不知其實狀矣。此言傳布已久,其實狀則雖不可知,朴知誡兄弟及受學者,大以爲恨。而知誡以爲未結末之前,不可輕動,故兄弟門生,不得分疏矣。今聞宣若奉,以隣官人陳疏,故亦不能知其間曲折矣。朴知誡設有無理之事,豈至於殺監官乎?李泰先以殺監軍之罪,歸之於知誡矣。大槪李泰先,以漏結之缺爲殺監官之人,多有被囚者,而於知誡則惡之甚僻,五六字缺捉囚其奴。今則已放他人,而獨未放五六字缺本無漏結,而以他人隱結,歸之於知誡,五六字缺當初隱結,數字缺下三道五六字缺罪漏結者,只後日量田後,漏結之五六字缺者,而亦有心腸,豈殺監官乎?第近日五六字缺泰先,亦如此矣。戶曹回啓,只言漏結五六字缺之事,未可知也。金藎國曰,戶曹不能五六字缺儒疏只言漏結之事,略言殺監官之事,故覆啓如此矣。上曰,監司所爲,以近日觀之,則不明之事甚多矣。上又曰,然則回啓更詳察爲之。金藎國曰,然則本道監司處,更無査問之事矣。上曰,儒生之言,何可盡信?其事之眞的與否,更問爲可。且李泰先,何如人耶?崔鳴吉曰,臣不能詳知,第聞非文非武,以穆陵忠義始仕云矣。又啓曰,近來國綱掃如,良可寒心。去月臣聞,沙斤察訪金炯,與參禮察訪相會時,有一人,爲生進者,名則忘之,而四行缺今之弊風也。李貴平日言,昔有人指趙浚家曰,何能久矣。以此,其時卽誅其人云矣。上曰,然,此則不至如姜鶴年矣。洪命耉曰,今聞此言,極爲驚駭。不知金炯,方在京中與否,而拿問爲當。鄭太和·鄭雷卿曰,聞崔鳴吉所達,不勝驚駭。大槪金炯,親聞其言,則豈可只自私言而不告?拿問爲當。金藎國曰,此乃拿問之事也。上曰,如橋下叱倅矣。洪命耉曰,此則與橋下叱倅者,有異。近來國綱解弛,此習不治,則將有無窮之弊矣。鄭太和曰,至今掩置,極爲怪訝,上達之後,不爲拿問,則大傷國法矣。崔鳴吉曰,名則忘之,大槪李元燁之妻娚妹夫,缺洪命耉曰,爲臣子者,所不忍聞,臺諫若聞知,豈不論啓,五六字缺中公然說道,參禮察訪若參聞則二行半缺金炯拿問後,可知矣。洪命耉曰,妄發者五六字缺不道之言,則不可尋常掩置矣。金藎國曰,五六字缺開城府則大行,京中亦稍稍行之,而錢文不多,銅鐵已盡。倭船亦不來到,斤斤買鑄,故厥數未敷矣。聞江都,有將鑄大炮之銅鐵云。兵器雖重,如不趁時鑄出,則鑄錢行用,亦甚關緊,姑待鑄錢,何如?上曰,倭船之來不來,雖不可知,以將鑄兵器者,鑄錢不可矣。且當初鑄錢有意,期於必行爲可。金藎國曰,當初臣意則以爲必可行矣。第以錢少之故,不能大行。如錢多年久,則豈有不可行之理?戶曹所鑄,不備萬貫,此如古者中人一家之産,尙不至甚富,況可便行於一國乎?六七字缺持銀子·木綿等物,來貿四行缺直錢二文矣,頃日戶曹還買,則米一升直錢三文云,戶曹之事,甚爲未盡矣。金藎國曰,當初米一升,定價二文矣。金時讓爲判書時,以年之豐凶,上下其價矣。適今年歲時,民多有儲錢,而不能得米者,故該曹以五百石米,貿錢文,而米價貴,故米一升,定價錢二文半矣。古者或有斗米三錢之時,或有一斗十貫之時,錢豈有定價?且錢價有高下,然後民知爲後日之利,而爭相聚錢矣。上曰,錢文雖無定價,然初設之時,一定不改,爲可行用。年久則價之高下,民當自爲,官家豈可定一文二文乎?洪命耉曰,用錢,所以和民,而聞宣惠廳所納,士大夫家或四五字缺知用錢之利,而倍納錢價云。防納數字缺金藎國曰,商缺極難,大槪五六字缺何以知數字缺此事臺諫五六字缺本曹官員,如知防納,則豈有六七字缺啓曰,沙斤察訪拿問五六字缺發落,敢稟。上不答。仍罷出。燼餘
上在昌慶宮。停常參·經筵。
徐景雨啓曰,明日常參·經筵,取稟。傳曰,只晝講。
洪命耉啓曰,刑曹郞官來言,癸酉推刷事目,今月十六日傳書入啓之後,色吏不知所置之處,互相推諉,終不能得云云。此等文書,似無遺失之理,而覓入事,傳敎之後,如是稱頉,極爲駭異。請當該郞廳推考,色吏囚禁重治,使卽現納,何如?傳曰,依啓。
洪命耉啓曰,黃監軍求請船一行半缺尙無發送之報,事甚稽緩。臣昨六七字缺京畿,則備局因水使所報,使之念後五六字缺推水使矣。今此高進功之出來,似是五六字缺船,更爲下諭于監司,督令入送,何如?傳曰,依啓。
洪命耉啓曰,祔廟都監啓曰,都廳金槃,今爲司諫,自前都廳,雖臺諫,不爲遞改,已成近例,金槃都廳,勿爲改差,使之往來察任,何如?傳曰,依啓。
掌令宋時吉,正言沈之漢啓曰,措語已見上姜鶴年請命依律定罪。答曰,以下缺
數行缺北靑便安之地,各鎭防守置之,數字缺一任頹弊,武夫專閫,所職何事,擁節安坐,徒費官廩?反正後十餘年,所巡審者,只二番,則其抛棄軍政之罪,誠極痛駭,尋常推考,何足以懲之?請癸亥以後,南兵使在任六朔江上,不爲巡檢者,亟命査出罷職。答曰,當觀緘辭,分其輕重處之,勿爲更煩。
正言沈之漢來啓曰,臣等竊聞,昨日筵臣所啓,沙斤察訪金炯,親聽李人悖逆不道之言,私告勳臣,終不上聞。其所謂悖逆之言,臣等雖未知如何,而旣聞犯上之語,只傳勳臣之家,數字缺終不可掩置。請金炯拿問處置。答曰,缺不必拿問。
洪命耉以義禁府言啓曰,本府罪人鄭數字缺柳瑚等,有議處五六字缺起,判府事臣金自點,以病不得參坐,五六字缺以病未出仕,臣等不敢獨爲回啓,五六字缺回啓之意,敢啓。傳曰,知道。
徐景雨以禮曹言啓曰,遊擊高進功,率家丁六十餘名上京云。接伴使依近例,令吏曹差送,接待所堂上·郞廳,亦速差出,接待諸事,使之料理以待。郊外迎餞慰及下馬·翌日·上馬等宴宰臣亦爲差出,何如?傳曰,依啓。
右議政金尙容,伏以,無狀小臣,昏耗已極,不能擧職,以致人言,滄浪自取,尙誰咎哉?今臣自處之道,惟當奉身速退,以讓賢路,守分養病,以終餘年,六七字缺之外無他,而屢陳危悃,誠未格天,五六字缺臣之情勢,實爲狼狽。四行缺其所縷縷陳說,無非傷時憂國,責愛聖明之意,措語之間,雖欠婉曲,原其本情,實無他腸。而頃日左相箚答,有曰,加薦爲祟,今玆臣箚之批,又有無倫忿懥之敎,如此等語,似非中和所發,傳之遠邇,有駭瞻聽。若以忠憤過激之論,謂之忿懥有意而發,則非但於聖上,體下聽言之道,或有所未盡,而伯曾亦必不服矣。大抵當此國事艱危之際,人有憂國激切之言。君臣上下,所當虛心聽受之不暇,而緣臣辭箚,反下未安之敎,臣誠慙懼,若無所容。伏願聖明,平心察理,益恢天地之量,採納讜論,以廣忠益之路,則臣雖退五六字缺臣不勝犬馬之情,敢效襪線之補,數字缺取進止。答曰,省箚具悉。五六字缺弼,佩國安危,兪伯曾忽發憤言,五六字缺無疑也。目今國事,愈往愈危,數字缺成之至意。
夜五更,月暈左珥。燼餘
上在昌慶宮。停常參,有晝講。
徐景雨啓曰,明日常參·經筵,取稟。傳曰,停。
持平李起浡初度呈辭。入啓。傳曰,還出給。
洪命耉以都摠府言啓曰,今日入直軍士,中日習射,請出標信。傳曰,知道。
傳于洪命耉曰,明日御營軍別中日爲之事,言之。
以慶尙半行缺辭職書狀,傳于李景仁曰,勿辭。
掌令宋時吉,正言沈之漢來啓曰,措語見上姜鶴年,請命依律定罪。答曰,勿煩。
掌令宋時吉來啓曰,悖逆不道之言,發於李人,沙斤察訪金炯,旣爲親聞,而不卽上聞,掩置數月,私告於勳臣之家,乃有筵臣之啓,人臣分義,豈容如是?旣發之後,不可不問,請金炯拿問處置。答曰,置之無妨,不必拿問。
正言沈之漢啓曰,臣等,竊聞筵臣所啓,沙斤察訪金炯,親聽李人悖逆不道之言,五六字缺其所謂悖逆之言,臣等雖未知半行缺只傳勳臣之家,人臣分義數行缺傳曰,以下缺
禮曹判書洪瑞鳳,伏以,大祭時禮儀事,乃是禮曹判書應行之任,大典所載,故常之不易者也。臣曾在壬申初夏,患左脚大腫,殆死五朔,始得生道,而初緣防毒太重,傅腐藥過度,膿血之出,不計限量。腫處坎陷,肌肉至今不生,仍致筋脈攣縮,左足偏短,尋常登陟之際,階級稍高,則艱苦蹣跚之狀,朝臣之所共悉也。今玆太廟縟禮之擧,豈不知有事之爲榮,而不幸筋力之不逮至此,贊禮之任,決不可承當。伏乞亟遞臣宗伯之任,以授可堪之人,以存典常之意,不勝幸甚。取進止。答曰,省箚具悉。半行缺參判代行,可也。
徐景雨以半行缺傳敎矣,二行缺取士之科,不曾聞,以禮記就五六字缺殿講人員抄啓時,亦依儒生殿講,半行缺業經中矣。今承聖敎,極爲允當,前頭科擧後,文臣殿講抄錄時,擇其年少聰敏者,專治禮記,以爲講習之地。且以傳敎內辭意,通諭士子,以禮記不可廢之意,依周易·春秋·上經例,自願就試,何如?傳曰,依啓。
辰時巳時,日暈。自未時至酉時,日暈。
夜五更,月暈兩珥。
晝講。入侍,知事洪瑞鳳,特進官李顯英,參贊官鄭百昌,侍讀官鄭太和,檢討官尹坵,記事官兪㯙·李行遇·梁曼容。玉堂日記。上讀前受音一遍。侍讀官鄭太和進講,日月·終風兩篇,音·釋各一遍。上亦讀如之。鄭太和曰,日月·終風,皆莊姜詩,而莊公之時所作,故當在燕燕之上,而終風又當在日月之上也。蓋其指意,與柏舟相類,而見絶於公,尤有甚焉,故此兩篇,微有怨之之意矣。尹坵曰,胡能有定之定字,卽大學知止而後有定之意,而大學則有定向之謂也,此則無定向之謂也。數字缺洪瑞鳳曰,夫婦之間,至親至密而五六字缺爲夫婦數字缺後世,如六七字缺姪必不樂謂六七字缺子故謂不樂也。道鞰曰,不意天壤五六字缺聰慧之婦,凌侮其夫者,半行缺鄭百昌曰,莊姜不見答,故州吁作亂,州吁又見弑於石碏。一失其道,禍至於此,此所以聖人修身齊家,爲治平之本也。又啓曰,臣在政院,頃見禮曹公事,則今番祔廟時,命停飮福宴。祔廟,莫大之慶也,飮福,不可廢之禮也。若歌謠結彩等項,雖廢而不擧,至於飮福宴,則所以受胙於神,而承神賜者也。自上,慮有弊端,竝與此禮而停之,雖在私家,亦有受胙飮福之禮,我國雖褊小,數字缺豈有不能行此禮之理哉?臣問於同官,五六字缺徐景雨曰,前年祔廟時,各司啓四行缺極未安矣。上曰,禮典無必行之文,若行飮福宴,則只享祭官云。且多貽弊,故不欲爲之矣。洪瑞鳳曰,群情皆以飮福不可廢,故與同僚相議,累次陳達矣。該曹若方便施行,則似不至大段糜費,不須局於豐歉矣。鄭百昌曰,禮文之意,豈謂必不行也?若不設此宴,則豈但群情缺然?其於受神惠之誠,大有所未安焉。倘涉於繁文,則臣何敢更瀆乎?該曹亦以瀆濫,不得更稟矣。洪瑞鳳曰,數字缺之禮,亦皆命罷,群心莫不鬱鬱,五六字缺飮福者,所以受神惠也,何可六七字缺上曰,群意數字缺設行,而六七字缺鄭百昌曰,朝臣缺品以上年近八十,六七字缺而必其人子弟,陳疏祈恩然後,五六字缺其人若無子弟,末由上達。朝廷六七字缺絪年八十,而無子弟陳疏者,因本院啓數字缺命加階矣。禮曹參判李尙吉年已八十,而其子恐涉猥濫,不敢自列云。自前本院,亦有陳達之時,故敢啓。洪瑞鳳曰,小臣亦欲陳啓而不果矣,此人在先朝,久侍從班者也。子弟欲爲陳情,而尙吉自以位躋宰列,已踰涯分,汝不可隨例爲之云,故其子不敢云,而朝廷優老之典,似當依例擧行也。上曰,此人之年,如是其多乎?洪瑞鳳曰,年雖老而半行缺輕健,可以供郞僚之職矣。四行缺厥後亂定,卽又設局,數字缺許浚輩,彙集諸方,分門纂類,刊行內外,其書,卽東醫寶鑑也。頃者鄕藥集成方,則李曙自本廳印布,而醫林撮要,則自內局印頒,今纔畢役。所謂寶鑑絶無,而僅有中朝書籍,猶可貿來,而此非可貿之冊,但卷帙頗多,該曹必以工役爲難,而當今物力,比之於丙申,則豈非大相懸乎?先王留意於此書,如是其至矣,而今若不繼印,則將不久磨滅而不傳,深爲可惜。繼印此書,廣布中外,未知五六字缺意如此,故以本局之意,半行缺上曰,依爲之。上曰,許浚醫術,豈五六字缺洪瑞鳳曰,十數字缺同當初數字缺應行節目五六字缺錄,而伏見金克恒等所議,此五六字缺沐聖化中,考據周·漢故事,六七字缺百年之前,到今或有異論,而終始數字缺其爲悔恨何如也?以是,中外人情,洽然無疑矣。上曰,人或以不遷爲苟且矣,今則已知前定於百年之上矣。此議定於前,而或不能行於今日,則豈非未安乎?李顯英曰,欲法堯·舜,當法祖宗,而祖宗典章,無有知之者。今因考見,而始知之,人心莫不服悅矣。上曰,見此而喜悅,實是德澤未淺之致也。鄭百昌曰,先王不忘,此之謂也。五六字缺當時議定,猶之可也。到今爲之於四行缺上曰,中朝史記,則人能明見,而至於本朝之事,全不習知,此文獻不足而然耶?洪瑞鳳曰,在先朝時,沈守慶最號典故,而當時以常宰稱之矣。上曰,如許之人,可能決國家大是非大議論,今則何人可能知之云耶?洪瑞鳳曰,若不自少鍊習,則豈能知之?又曰,前者,臣與崔鳴吉,奉審于宗廟,佐郞沈,頗典故事,流風餘韻,猶有存者。古人所謂求人於世臣舊家者,良以此也。李顯英曰,近來民俗薄惡,不知數字缺家,宜示優老之典,以爲觀感之道,數字缺頻設養老之宴,庶人則聚會,五六字缺賜宴于數字缺守令·方伯五六字缺是豐享數字缺危亂之世,亦可五六字缺上曰,此事甚好,無不可爲之時,四五字缺洪瑞鳳曰,上年臺諫半行缺外,甚是美意。擧行公事,方下本曹,而其間節目,雖不能盡復,欲擧其切實者施行,而但以約長,爲難矣。先祖朝用李珥言,將大有爲,而未及設施,旋爲沮格,如欲盡依其法,必難行於今世。就其中,大綱領可以久行而無弊者,設敎民間,則似好矣。李顯英曰,聞京畿則視約長,有同鄕任,人皆厭避云矣。五六字缺約長,皆得其人甚難。若選。以下缺燼餘
上在昌慶宮。停常參·經筵。
徐景雨啓曰,明日祔廟初度習儀,故視事不爲取稟。傳曰,知道。
洪命耉以都摠府言啓曰,今日御營軍別中日試射,請出標信。傳曰,知道。
以領議政尹昉十六度呈辭,批答。傳曰,安心調理。
洪命耉,以御營軍半行缺命下矣。提調臣李曙,半行缺入大將十數字缺身不得十數字缺傳曰,知道。
洪命耉以備邊司言啓曰,半行缺回啓判付,有此人半行缺聞之敎,臣等竊以爲未安。英汶爲五六字缺前後疏語,過爲危迫,有若恐動朝廷者,臣等亦固疑其有爲而發,但念朝家聽言之道,只觀其所言當否而處之而已。今若疑其有私,而至有査問之擧,則此後遐方之人,雖有所懷,必將以此爲戒,遠外物情,無由上聞於朝廷。此雖曰小事,其所損甚多,臣等區區所懷,不敢不達。敢此仰稟。傳曰,知道。此人田畓,少無欺隱之處,則其心五六字缺今此恐動之事,極爲痛惡,査以下缺,又四行缺
正言沈之漢來啓曰,措語見上姜鶴年,請亟命依律定罪。答曰,毋庸堅執。
持平李起悖來啓曰,悖逆不道之言,發於李姓人,沙斤察訪金炯,旣爲親聞,而不卽上聞,掩置數月,私告於勳臣之家,乃有筵臣之啓,人臣分義,豈容如是?旣發之後,不可不問。請金炯拿問處置。答曰,依啓。
正言沈之漢來啓曰,二行半缺如是,請金炯拿問。半行缺
□□□啓曰,伏聞,金炯所聞半行缺而都下亦有知其姓名者云。金炯旣有拿問之命,則正犯不可一刻容貸,任其偃然視息。請令禁府,亦爲拿囚。院中之意如此,惶恐敢啓。傳曰,依啓。
李景仁以祔廟都監言啓曰,弘文館啓辭,校理兪省曾推移入番事,允下矣。祔廟之期,只隔旬望,自明日爲始習儀,連有檢飭整齊之事,都廳兪省曾,勢難入直本館之意,敢啓。傳曰。知道。
義禁府啓曰,因政院啓辭,半行缺所謂犯上不道罪人,乃是。數行缺傳曰,以下缺
數字缺啓曰,右相呈辭批答,半行缺傳諭之意,敢啓。傳曰,知道。
數字缺啓曰,近日領·右相呈辭批答,政府無郞廳,故遣史官傳諭之意,每爲啓請,事甚煩瀆。政府郞廳差出間,自院中,遣史官傳諭之意,敢啓。傳曰,知道。
卯時,日暈兩珥。辰時,日有重暈,內暈有兩珥,內暈上有冠,外暈上有背,色皆內赤外靑。左珥有白氣如虹,逶迤指西方,數十丈許,廣尺餘,良久乃滅。自巳時數字缺一更,巽方·東方·艮方以下缺燼餘
上在昌慶宮。停常參·經筵。
徐景雨啓曰,明日常參·經筵,取稟。傳曰,只晝講。
鄭百昌啓曰,左副承旨鄭世矩,呈疏未下,右副承旨朴明榑,以病不仕者,今已三日,廳中位不齊,且聞所患,不至大段,朴明榑牌招察任,何如?傳曰,依啓。
數字缺以司僕寺提調意啓曰,各道大小進上馬五六字缺限,而濟州三邑守令遞任,馬進上二行缺稽緩莫甚,數字缺推考,以懲其怠慢之習,何如?傳曰,允。
五六字缺戶曹昇平府院君金瑬,不捧祿俸,五六字缺送事草記,傳曰,有如此半行缺傳敎矣。院中無可考前例,問于數字缺以啓之意,敢啓。傳曰,知道。
徐景雨以禮曹言啓曰,忠勳府啓辭,扈聖功臣朴東亮,今月初五日,在西江病逝,雖在削奪之中,係是先朝親功臣之事,似當有禮葬之擧,而該曹以時無職名,不敢入啓,而本府有司堂上,在呈告中,不卽啓稟,今始敢啓。傳曰,考例施行事,傳敎矣。朴東亮時無職名,故臣曹不敢以禮葬之例,遽爾啓稟矣,今因忠勳府。四行缺傳曰,數字缺可據前例,令該曹,明白考啓。
持平李起悖,正言洪命一來啓曰,措語已見上姜鶴年,請亟命依律定罪。答曰,予意已諭,亟停勿煩。
持平李起悖啓曰,鶴年之詬辱君上,人心之所同憤者,乃良心之所發,不但分義之當然而已也。柳穎身半行缺排沮公議,肆然投章,至以殺言者三字,爲聖上恥,形諸文字,仰瀆宸嚴,營護鶴年,二行半缺罪,至此而無所辭矣。請勿留難,亟命削奪官爵。答曰,依啓。
正言洪命一來啓曰,臣六七字缺鶴年之罪,論列累日,尙未蒙允,六七字缺鶴年惑亂是非,誣陷君父,肆意缺千百年罕出之人妖也。雖其志同意合,一心愛好者,苟有血氣,則必不敢爲扶護之計也。穎能安而爲之,至謂愛君上,欲爲報效云,穎之心迹,已敗露無餘者矣。平日之謗訕朝廷,縱恣無忌者,特其餘事耳,此而不爲之深治,則君臣分義,自此而廢矣。國是靡定,邪論不止,如鶴年如潁之徒,將接迹而起矣,豈非大可寒心哉?柳穎,請亟命削奪官爵。答曰,依啓。四行缺
左副承旨鄭世矩疏曰,伏以,臣於上年冬間,家有舐犢之憂,奔走醫藥,不覺觸冒風寒,及至春初,頗有冒感之漸,適承新命,不敢言病,黽勉供職,而臣家僻在城南,乘曉趨衙,轉致添傷。初七日臣直宿在院中,症勢猝急,寒戰如束,左邊偏虛,痰喘塡塞,重以吐血,精神如醉,在席同僚,悶其痛苦,許令退家調理,而未及宣飯,徑先出來,此則院中諸僚之所共知也。臣豈敢拙病呈告,以五六字缺未蒙恩遞,嚴命又下,七八字缺伏乞天地父母,五六字缺特許鐫改,半行缺不勝幸甚。瞻天屛營之至,謹昧死以聞。踏啓字下。
李景仁啓曰,承旨有闕,政事,何以爲之?敢稟。傳曰,缺爲之。
夜自一更至五更,以下缺。燼餘
朝陰食後晴。辰時,日暈,暈上有冠,色內赤外靑。巳時,日暈。未時,日暈,白雲一道如氣,自坤方,直指艮方,長竟天,廣尺許,移時乃滅。申時酉時,日暈兩珥。夜一更,蒼白雲一道如氣,起自西方,直指艮方,長各竟天,廣尺許,良久乃滅。艮方有氣如火光。春坊日記
上在昌慶宮。停常參,只晝講。入侍,知事崔鳴吉,特進官洪靌,參贊官朴明榑,侍讀官沈之源,檢討官尹坵,假注書尹敉,記事官李行遇·梁曼容。講詩傳邶風,自擊鼓其鍾,至凱風四章章四句。玉堂日記
夜一更二更,巽方有氣如火光。春坊日記
上在昌慶宮。停常參·經筵。
夕雨。自辰時至未時,日暈。春坊日記
上在昌慶宮。停常參·經筵。
校理鄭太和再度呈辭。入啓。遞差。
有政。吏批,以趙錫胤爲校理。玉堂日記
侍講院啓曰,前頭祔廟大祭時,王世子當行亞獻禮,陪從執事,非六七員,則不成貌樣。而本院實兼官十員內,輔德未差,兼輔德韓興一在外,弼善黃胤後受由下鄕,弼善具鳳瑞方差大祝,兼司書未差,說書趙壽益未上來。現存之官,只有四員,輔德兼司書,竝以差出,何如?答曰,依啓。
吏批,以鄭太和爲輔德。春坊日記
上在昌慶宮。停常參·經筵。
上在昌慶宮。停常參·經筵。
夜五更,流星出貫孛星下,入天津星上,狀如鉢,尾長五六尺許,色赤光照地。春坊日記。日記郞廳□命佐書。柳□相校。
上在昌慶宮。停常參·經筵。
禁府啓曰,罪人李基安,今已入來,依前例,推鞫爲之之意,敢啓。答曰,過國忌後爲之。禁府謄錄
巳時,日暈。春坊日記
上在昌慶宮。停常參·經筵。
謝恩,校理趙錫胤。
政院啓曰,罪人李基安推鞫,過國忌後爲之事,命下矣。推鞫處所,何以爲之乎?敢稟。傳曰,禁府爲之。禁府謄錄
上在昌慶宮。停常參·經筵。
禁府啓曰,今此李基安鞫問時,頗有辭連之人,而本府郞廳不足,依前例,假郞廳十員,令吏曹差出之意,敢啓。答曰,知道。禁府謄錄
自巳時至申時,日暈。酉時,日暈右珥。春坊日記
上在昌慶宮。停常參·經筵。
有政。吏批,以兪省曾爲校理。玉堂日記
政院啓曰,以禁府郞廳大臣意來言,罪人入來,而鞫廳官員,多有差祭,今日已爲受誓戒,推鞫,何以爲之?傳曰,大祭過後爲之。
禁府啓曰,鄭道亨照律事判下之後,臣等昨日會坐擬律之際,考出大明律,則因公擅科斂條,凡有司官吏人等,非奉上司明文,因公擅自科斂所屬財物者,杖六十,贓重者,坐贓論,入己者,竝計贓以枉法論,其非因公務,科斂人財物,入己者,計贓以不枉法論,若饋送人者,雖不入己,罪亦足云。此律,果爲極輕,而遍考法典,更無正律,而只此律,與鄭道亨所犯者同矣。漢人殺債,亦非私務,若以罪重,捨其正律,而照以他律,亦涉未安,反覆參商,未得其當。又取平安監司請罪狀啓,考其罪目,則只以不報上司,擅自徵布爲罪,而其已捧於楸灘坊者,三同四十六疋,已分捧於七坊者,二十二疋,而一同二十八疋半,則已用於漢人埋葬之時,二同十七疋半,則留置平壤李景男家,以備意外需用之資,二十二疋,則捧,置官廳云,而無入己之語事。若以罪犯非細,遽加贓律,亦非執法之官所可低昻也,不得已以此律照啓,臣等亦評其罪重罰輕,而不敢擅自他律矣。今承還出給之命,不勝惶恐,必以贓律照之,則移文本道,査入與否啓聞後,照斷,何如?傳曰,知道。如無相當重律,則依前所照施行。禁府謄錄
上在昌慶宮。停常參·經筵。
有政。
吏批,以李坰爲弼善。
侍講院啓曰,前頭大禮擧動時,弼善引導王世子節次,載於儀註,而弼善黃胤後,受由在外,兼弼善具鳳瑞,亦差大祝,不得隨參於陪從之列,以次官代行,似涉苟簡,令該曹處置,何如?傳曰,依啓。
卯時,日暈。辰時,左珥。巳時,日暈。春坊日記
上在昌慶宮。停常參·經筵。
夜一更二更,月暈。春坊日記
上在昌慶宮。停常參·經筵。
侍講院啓曰,今日擧動時,王世子幕次近處,不爲禁喧,以致紛沓擾亂,甚於前日,請兵曹當該郞廳推考。傳曰,依啓。
自午時至申時,日暈。初昏,流星出天中,入坤方天際,狀如鉢,尾長五六尺許,色白。春坊日記
上在昌慶宮。停常參·經筵。
禁府啓曰,來初十日,祔廟擧動時,府郞廳十員內,元宗大王神輦侍衛二員,仁獻王后神輦侍衛二員,大駕考喧二員,挾輦二員,駕導二員,駕後二員,當直一員,本司晝夜直一員,東宮考喧二員。隨駕不足,假郞廳六員,令吏曹差出之意,敢啓。答曰,依啓。禁府謄錄
上在昌慶宮。停常參·經筵。
自辰時至申時,日暈。春坊日記
上在昌慶宮。停常參·經筵。
全羅道生員洪逴等上疏,臣等伏以湖南雖僻在遐荒,而忠臣·義士·孝子·貞婦,前後相望,不知其幾,則節義之窟,莫如湖南也。遍海內士大夫家何限,而一時節義之聚,亦莫如羅州故府尹梁應鼎之門也。當倭寇充斥之日,三京陸沈,大駕西狩二十日,肉食之徒,皆捧頭鼠竄,未聞有一人臨危蹈難,出死力衛君父者,而獨應鼎子生員臣梁山龍,幼學臣梁山璹,痛哭奮勵,入告其母朴氏曰,國危如此,子等將死王事。母曰,吾家世受國恩,非他人比,何等勞力。山龍等,於是倡義傳檄,收集鄕兵,推前府使臣金千鎰爲將,衝冒兇鋒,入屯江都,山璹卽募壯士十餘人,持主將蠟書,自江都晝伏夜行,達于行在,時賊兵彌漫中外,道路梗塞,行朝命令,不通南方者已久,而及聞山璹之至,大喜,卽召以入。山璹伏地痛哭,上達兩湖聲息及起義等事,宣廟嘉之,卽除山璹,爲工曹佐郞,因授敎旨,使歸報軍中。其略曰,龍灣一隅,天步艱難,地維已盡,予將何歸,瞻彼長江,亦流于東,思歸一念,如水滔滔,人心已激,理宜思復云云。山璹還到江都,陳其兵馬,宣讀敎旨,大將以下,無不沬血飮泣,益思效死。至于癸巳,倭寇退屯嶺南,千鎰與諸軍,協力退討,及守晉州,山璹以疾在後,兼程而進。人謂之曰,賊必欲得其城,城且甚危,何必急急以往?山璹不聽,遂入共守,捍禦備至。迨城陷,扶千鎰北向再拜,與兵使臣崔慶會,復讎將臣高從厚,從容赴水而死。城之未陷,千鎰勸山璹出城,山璹泣曰,旣與同事,當與同死,遂不去,竟立殺身成仁之節,其忠節,至今澟然。山龍則當千鎰之在江都,出入兩湖,募聚財穀,轉漕不絶,萬人糧餉,恒有餘裕,其忠勤幹局,人莫不服。及丁酉秋,與其弟山軸,奉母朴氏,避賊州南三鄕浦,乘船未及出洋,賊船猝至,朴氏知不免,急呼二子曰,吾爲大夫妻,義不可辱,遂聳身入海,一家遑遑拯救而出。朴氏怒曰,吾計決矣,拯之何爲,旋投於海。山龍·山軸,共抱其母,同溺于海,平生誠孝,驗於此日,從而溺者,卽山龍妹士人金光運妻梁氏,山龍妻柳氏,及族女金斗男妻梁氏也。山璹妻李氏,則婢僕輩援出登岸,伏于林藪,李氏索婢子佩刀曰,吾不卽死,苟延殘命者,吾姑氏及兄弟五六人,皆入于海,將竢潮退,庶收其屍耳,然而賊若迫至,則義當自裁,不可無備。及賊搜山,望見李氏,直前而來,李氏卽以刀刎頸而死,賊却立嗟歎而去。及收李氏之屍,刀猶在頸,其夫木主,亦在其背,人益悲之,皆曰,李氏之死,尤人所難也。山龍孽女爲縣令臣林懽妾者,亦遇賊溺水而死,將死呼其三字缺潔身而死,閤門之節,無貴賤一也。或死于國,或死于母,或死于夫,前後殉節者,竝九人焉。臣等歷觀前代同死節義之人,或父子而已,或夫婦而已,母子·兄弟·夫婦之忠孝貞烈,萃於一家,未有若此者也。雖其天資之過人,其家訓之耳染目濡者,亦豈無自而然耶?應鼎之父校理臣梁彭孫,乃己卯名賢,而應鼎之所以訓子女者,無非純深之行,義烈之事也。然則其一門之同光竝烈,有辭于時者,實本於乃祖乃父之家法也。噫,其事跡,炳炳如是,而尙未得旌褒之典者,何也?以本州逆徒金佑成等,樹黨沮抑之也。反正之後,州人亦嘗以此,呈于本州,報于監司,而于今十年,迄無褒錄之命,蓋亦士氣銷鑠,不能直陳籲呼之致。臣等伏在遐方,徒切慨然者久矣,竊聞頃者,臺臣啓請申明褒錄之典,自上亦以爲可,聞者感歎,公論益激,以爲山龍家忠孝,不可不爲之陳疏,列邑之士,齊會共議,採其實跡,因縣道仰達天閽。伏願殿下,特加留意,使朴氏·李氏之貞烈,山龍·山軸之至孝,山璹之精忠,梁氏·柳氏之節行,得蒙旌表之典,大顯于時,則死者銜恩於九重,生者益勸於一世矣。若乃山璹之實行,則載在前察訪臣安邦俊所撰湖南義錄及晉州敍事中矣。臣等於山龍家事,如有片言溢美,則當伏欺罔之誅。不勝屛營之至,謹昧死以聞。踏啓字,下禮曹。以上燼餘
上在昌慶宮。停常參·經筵。
有政。吏批,判書李聖求進,參判尹墀進,參議朴潢在外,左承旨徐景雨進。
兵批,判書李弘胄進,參判鄭廣成病,參議睦敍欽進,參知李昭漢進,右承旨洪命耉進。
徐景雨啓曰,前日自親祭齋戒,至飮福宴,視事不爲取稟矣。今亦親祭齋戒,親祭前,視事不爲取稟之意,敢啓。傳曰,知道。
洪命耉以都摠府言啓曰,今日入直軍士,當爲中日試射,而政事相値,退行之意,敢啓。傳曰,知道。
領議政尹昉二十度呈辭。答曰,安心調理。
吏批啓曰,四館積滯,依近例別遷,何如?傳曰,依啓。
洪命耉以都摠府言啓曰,副摠管鄭文翼會同分軍事,除標信內兵曹進去之意,敢啓。傳曰,知道。
徐景雨以禮曹言啓曰,備忘記,淑儀可當處女單子捧入事,言于該曹事,傳敎矣。處女年歲,自某年至某年,啓下後,所當知會京外,捧入單子。敢啓。傳曰,知道。自十五歲至二十歲爲限。
徐景雨以接待所言啓曰,臣於昨夕仕退後,閑門臨時,備局使令,持都督封書,傳給本所兵房書吏朴義信,則義信所當先告臣等所在處,開見謄書入啓後,入送差官,乃是流來舊例,而徑先入給後,至朝緩緩告目,臣等不勝驚駭。馳到本所,招差備譯官等,詳問封書之意,則曰遊擊不爲矣,再三詰問,則曰,遊擊稱以中軍所送私書,而探問船隻到泊遲速之意也云云。實未知其言之的否,而上項朴義信,島中所傳之書,不告本所,任意入給,極爲痛駭。令攸司從重治罪,以警他人,何如?傳曰,允。
持平宋希進·正言沈之漢來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所難赦。若以鶴年之罪,無關於分義則已矣,聖明旣知鶴年之罪,實關於分義,則自有三尺之法,豈可使無君不道者,有所容貸,而止於付處乎?請亟命依律定罪。答曰,勿煩。
持平宋希進來啓曰,當初逆逴,特蒙天恩,雖未及正刑,豐陵守混,以逆賊之父,晏然於衣冠之列,有同無故宗室,古今天下,寧有是理?請亟命削奪官爵,以快瞻聆。答曰,不允。
正言沈之漢來啓曰,討逆莫大莫重之事,揆之以義,不可少緩,若因淸齋之故,趁未鞫問,則必誅之賊,假息囚械之中,已爲痛憤,而巧飾供辭,隱情免罪之計,無所不用其極,或不無自斃之患。請散齋日,仍爲推鞫。答曰,議大臣定奪。
朴明榑以義禁府言啓曰,因諫院所啓,傳敎矣,議于大臣,則左議政吳允謙,右議政金尙容議,凡鞫獄之體,有緩急,若事機甚急,則雖齋戒之日,不可徒守常規,而今此獄事,辭連之人,已爲捕繫,親行莫大之禮,受戒之後,罷戒仍鞫,恐爲未安,伏惟上裁。領中樞府事鄭昌衍,領議政尹昉,昇平府院君金瑬,行判中樞府事李廷龜,病不收議。大臣之意如此,伏惟上裁。答曰,依議。
徐景雨以接待所言啓曰,今日上馬宴設行之意,昨已陳啓矣。卽刻差備譯官等,入館開諭,則乃托以船隻趁不到泊,或稱以家丁疫疾方劇,頓無受宴之意。又送將官一人于臣等所在處,必欲使臣等某官,船幾隻,押領官某人,某日發船,某日到泊,文書成給後,歸報老爺云。臣等答以具在回咨中,不須更求他書,且船隻遲速,在於風勢逆順,決不可預期日月云,則將官頗以爲然,仍言帶來沈都司家丁一人,疫患甚重,情勢決難捨去,故不受禮宴云。在我之道,勢難驅迫,而疫疾非數日可瘳之症,事甚可慮,更爲觀勢設行之意,敢啓。傳曰,知道。
徐景雨以司饔院提調意啓曰,祖宗朝設立漁箭,生物逐日進上,其來已久,而雖罷箭之後,漁人不敢就其地捉魚,所以重國箭也。近來國綱解弛,人不畏法,安山漁箭之前,非但私獵船多數遮立,罷箭之後,則或本官或漁人,私結秋箭,每爲捉魚云。秋箭結捉,則翌年魚不入箭,古老漁人之恒談,而近歲每患魚不入箭,無非由玆而結也。今後如有更結秋箭者,守令先罷後推,私人則移他官,囚禁重治,以杜後弊事,本道觀察使處,移文知委,何如?傳曰,依啓。
徐景雨以司饔院都提調意啓曰,本院諸貢,直爲充定之事,雖是謬例,行之遠久,求得閑丁之隱匿避軍役者,移文本道,覈其有無役,充定歲抄,而今見兵曹移文,則其直爲充定者,破定他役云。此雖在於重軍政之意,而本院許多諸員,皆是直爲充定者,今若盡爲破定,則京外將無一人存者,闕內各差備多年應役之人,一朝渙散,將不成模樣,極爲可慮。此後則所當移文兵曹,使之充定,而其前日充定者,勿爲破定之意,敢啓。傳曰,知道。
大司憲李敏求,伏以,臣猥將賤疾,仰瀆聰聽,責罰不加,溫批反降,臣誠感惶,罔知所喩。臣之腫患,旣發於肩胛至險之處,方在欲濃未濃之間,正是死生分界,多方鍼藥,尙望萬一之幸,苟失將攝,雖悔無及。昨因處置同僚,扶曳暫出,輒覺牽引浮起,熱勢頓加,只緣擧動當前,悶嘿以待。今者大禮已退,鞫獄又設,臣病漸劇,無由强起。伏枕屛營,祗益罪戾,不得不再申前懇,若使所患,不至十分危篤,可望數日見瘳,臣雖愚劣,猶有知覺,何敢屢瀆宸嚴,自速罪戾。伏願聖慈,曲察情勢,特許遞改,俾得延活,不勝幸甚。答曰,省箚具悉。卿其勿辭,調理察職。
洪命耉啓曰,近來怠慢成習,雖鞫獄重事,視之尋常,誠極寒心。今日以臺諫所啓,議大臣定奪公事,卽時分付于當直都事,使之急速回報,而中間稽滯事,甚可駭。請當該禁府都事推考。傳曰,依啓。
吏批,柳時會爲通訓大夫禮賓寺正,尹烇爲通訓大夫行司憲府掌令,洪乃範爲通訓大夫行成均館司藝,姜渭載爲通訓大夫行掌隷院司議,朴守弘爲通訓大夫行成均館直講,柳□慶爲通訓大夫行東部主簿者。外,鄭思武爲奉正大夫行沙斤道察訪,許穉爲朝散大夫行保安道察訪,尹晧爲通訓大夫行麟蹄縣監者。
兵批,黃應都爲效力副尉宣傳官別兒,黃胤後爲禦侮將軍行龍驤衛副護軍,許輅爲忠毅校尉行龍驤衛副司果者。
自卯時至巳時,日暈。未時申時,日暈。以上燼餘
上在昌慶宮。停常參·經筵。
辰時,日暈左珥。巳時,日暈。午時,日暈,白雲一道如氣,起自艮方,橫過暈下,長十餘丈,廣尺許,良久乃滅。自未時至酉時,日暈。
持平金元立,正言沈之漢來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所罔赦。若以鶴年之罪,無關於分義則已矣,聖明旣知鶴年罪,實關於分義,則自有三尺之法,豈可使無君不道者,有所容貸,而止於付處乎?請命依律定罪。答曰,予意已諭,亟停勿煩。
持平金元立來啓曰,當初逆倬,特蒙天恩,雖未及正刑,豐陵守混,以逆賊之父,晏然於衣冠之列,古今天下,寧有是理?請亟命削奪官爵,以快瞻聆。答曰,不允。
正言沈之漢來啓曰,全州營將兪正曾,本以賤孽,性又悖濫,自爲營將,橫行辟人,極其愚濫,本府朝官,多被侮辱,而年少儒生李明岌,以犯路未及避之之故,捽曳下馬,棍打無數,幾至殞命,所聞驚駭。至以全州豐沛之邑,稱爲惡鄕,傳報監司,尤極駭愕。請兪正曾罷職不敍。答曰,推考。
朴明榑以備邊司言啓曰,本月初四日,因承旨洪命耉啓辭,本司回啓,嶺南有戰船各官,束伍變通事,答曰,傍縣束伍軍割給之事,似是聞變然後,乘時禦敵之意,而承旨啓辭中,以一人長立守船爲言,未曉其故也,且束伍定給之後,歲月未久,而本司全然不知,有司堂上,難免其責矣,且傍邑束伍割給事,似爲未妥,本官如有匠人餘丁,則定給似當矣,但各官戰船,無載軍待變之事,而給此良丁,則必爲守令私用之物,亦爲不可事,傳敎矣。當初本司,因慶尙監司狀啓,有割給束伍一千之請,而已爲蒙允,則某官某船,定給幾名之由,所當更爲移文詳問,而其時慮不出此,致有聖敎,不勝惶恐之至。但念凡船隻看護之事,節目甚多,如檣楫帆碇茅芚等,一或不備,則不能運用,故常時必爲長立看護,或有朽破,趁卽修補,然後方爲有用之器。若以此等看護之役,專委束伍,則勢必不堪,慮有束伍之弊,而此等苦役,皆責之他軍,則未有事變之前束伍,將爲一生閑遊之人,此二者,皆涉未妥。本道如有當行之規,而本司不能詳知,試以此意,問于本道監司,凡戰船每一隻,所屬束伍幾名,及常時戰船看護曲折,一一啓聞,似爲宜當。至於傍縣束伍割給之事,果涉未妥,而本官匠人餘丁,旣屬束伍,則守令似不敢私用,此則依前啓辭,仍爲定給,恐或無妨。大槪南方,無事已久,待變之中,漸至虛疏,不可無一番申飭之擧,而遠方之事,勢難詳知。凡有舟師弊瘼及變通之事,令本道監司,度其可行者,具由啓聞,以憑議處,恐亦不爲無助。敢啓。傳曰,依啓。且一邑之力,足以辦備一船,故當初設立之時,射格及凡干守護之事,皆令本邑擔當,其時當事之臣,豈無意見而然也?想必有可堪之勢也。及到今日,則守令輩,厭其抄定閑遊者,請用束伍軍,束伍旣給之後,猶以爲不足,或請傍邑束伍,或請案付閑丁,予實未知其可也。
夜一更,月暈。二更,月暈右珥。以上燼餘
辰時,日暈左珥。巳時,日暈。午時,日暈,白雲一道如氣,起自艮方,橫過暈下,長十餘丈,廣尺許,良久已滅。自未時至酉時,日暈。春坊日記
上在昌慶宮。停常參·經筵。
自辰時至酉時,日暈。
洪命耉以兵曹言啓曰,以司饔院啓辭,本院諸員前日充定者,勿爲破定事,傳曰,知道事,啓下矣。直關充定之事,本院亦知其謬規,則不可以行之久遠之故,任其因循。年久應役之人,雖不可一一破定,上年歲抄,付直關,新充定之人,則破定他役事,已爲啓下行會,此人等,竝爲仍存,似未妥當,依前啓下公事施行,何如?傳曰,知道。自今年勿許。四字缺
洪命耉以訓鍊都監言啓曰,本色匠人,不過弓人·矢人·柒匠·冶匠·小木匠·豆鍋匠,而弓人·矢人,則曾因經筵官所啓,弓人十一名,矢人四名,以都監兒童軍,使之傳習,已爲成才矣。其後各色匠人,則皆以私匠人,推捉使喚,若値不得已別設都監之事,則例未免爭奪停役之弊,不特都監之役停撤,匠人亦多被侵難處。只得數十名兒童,敎習各才,則可能任意使喚,而此時良人之子,得之未易,屢年訪問,始得立役工匠族屬子枝兒童十餘名,此則依工曹尙衣院匠人例,永屬本色。此外如有願入者,限數十名許屬之意,當部及漢城府,知委施行,宜當。敢啓。傳曰,依啓。且數十良丁,又爲許屬,則五部官吏,必以爲聞,今後勿爲加屬可矣。
洪命耉啓曰,舟師入防之軍,例用八十名,所以朝夕待變,其與陸地,頗甚緊急,蓋海賊乘風,只是一帆之路,烽軍候望,亦不能及,若聞賊報之後,蒼黃收拾,則萬無可及之勢,眼前舸艦,反爲藉寇之物。以禦敵之道言之,則雖無事之時,必預載器械,俱整船格,以備不虞,而卽今鎭浦三船,則輪回入番,似有待變之意,各官戰船,則所定八十名外,更無替代之軍,若使單番,晝夜守船,則一人長立,勢所難堪,常時在家,聞變乘船,則倉卒之際,事難及措。且體大之船,空載什物兵器,只令些少之人,泛然看護,則易爲朽落,亦甚虛疎,此乃沿邊之人,所嘗說弊者也。我國長技,莫如舟師,一船最關,而防備漸弛,故臣之愚意竊以爲,各官戰船射格,亦可添給,使之替防,則脫有緩急,必有所恃,而且往在本道時,徒聞本官陳弊之言,其間事情,未能詳察,頃因筵臣之啓,妄達戎政重事,惶恐待罪。傳曰,知道。勿待罪。
持平金元立,正言沈之漢來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所罔赦,若以鶴年之罪,無關於分義則已矣,聖明旣知鶴年之罪,實關於分義,則自有三尺之律,豈可使無君不道者,有所容貸,而止於付處乎?請亟命依律定罪。答曰,毋庸堅執。
持平金元立來啓曰,當初逆倬,特蒙天恩,雖未及正刑,豐陵守混,以逆賊之父,晏然於衣冠之列,有同無故宗室,古今天下,寧有是理?請亟命削奪官爵,以快瞻聆。答曰,不允。
正言沈之漢來啓曰,全州營將兪正曾,以賤孽,性又悖濫,自爲營將,橫行辟人,極其愚濫,本府朝官,多被侮辱,而年少儒生李明岌,以犯路未及避之故,捽曳馬前,棍打無數,幾至殞命,所聞驚駭。至以全州豐沛之地,稱爲惡鄕,轉報監司,尤極駭愕,不可推考而止。請兪正曾罷職不敍。答曰,已爲推考,不必罷職。
徐景雨以接待所言啓曰,卽刻遊擊出牌文內,今十五日辰時起馬云。明日上馬宴設行之意,敢啓。傳曰,知道。
大司憲臣李敏求,伏以,臣情溢勢迫,再至號籲轍下,溫旨許以調理,聖德如天,但有感泣。臣腫患之發,萬分危險,幸賴良醫診治,尙得支持,自前昨以來,濃汁時時流出,而根柢淺深,有不可知。念臣此病,非如深隱之證,衆所目見,咸共悶念。藉令荷天地生成之德,獲免危殆,皮肉完合,得至差復,有難期以時日。風憲之地,事務關重,而緣臣沉篤,瘝曠已久,又何敢待難期之時日,廢關重之事務,以益罪戾乎哉?伏願聖慈,特垂矜察,亟賜遞改,俾得專意治療,不勝幸甚。踏啓字而下。
李景仁以吏曹言啓曰,臺諫有闕,政事何以爲之?敢稟。傳曰,明日爲之。
夜一更,月暈,暈上有冠,色內外靑。以上燼餘
上在昌慶宮。停常參·經筵。
有政。吏批,判書李聖求病,參判尹墀進,參議朴潢在外,都承旨鄭百昌進。兵批,行判書李弘胄病,參判鄭廣成病,參議睦敍欽病,參知李昭漢進,右承旨洪命耉進。
吏批啓曰,判書李聖求有故,參議朴潢在外,小臣獨政未安,敢稟。傳曰,仍爲之。
洪命耉以都摠府言啓曰,今日入直軍士,當爲中日習射,而政事相値,退行之意,敢啓。傳曰,知道。
徐景雨以接待所言啓曰,今日上馬宴設行事,使譯官等言之,則遊擊答曰,非但雨勢如此,疫疾家丁,證勢稍歇,而尙未飮食,行期姑退一日云云。更令譯官强請,則頗有慍語,不得已待明日之意,敢啓。傳曰,知道。
持平宋希進,正言沈之漢來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所罔赦。若以鶴年之罪,無關於分義則已矣,聖明旣知鶴年之罪,實關於分義,則自有三尺之律,豈可使無君不道者,有所容貸,而止於付處乎?請亟命依律定罪。答曰,勿煩。
持平宋希進來啓曰,當初逆倬,特蒙天恩,雖未及正刑,豐陵守混,以逆賊之父,晏然於衣冠之列,有同無故宗室,古今天下,寧有是理?請亟命削奪官爵,以快瞻聆。自古民生之怨,常由於不均,不均之害於民,甚矣。試以近日軍政言之,設爲書院,意在尊賢,而末流弊滋,逃賦者爭投,別立司馬所,稱以待士,而托名假勢,避役者皆趨,至於宮家之陳,土豪之輩,繚以長籬,作一逋逃之藪,方伯守宰,不得下手,而惟此窮民之無告者,私奴之殘弊者,編作束伍,苟充其數,習陣之時,諸將侵虐,征戍之日,家資盡賣,妻孥餓死,身且不保,皆曰,我輩之困苦,甚於曩時。無知小民,只痛其飢寒切身而已。安知聖明在上,志切憂民,除患省弊之道,若是其勤勤哉?今日之怨,唯在於不均,請於司馬所仍存處,則申明盡罷,各處書院,雖未能卒然革罷,守護之人,一切定額,宮家土豪之所投入者,一一搜括,以充闕額,以重軍政事,令廟堂議處。臣等竊念聖王之御經筵也,設爲朝講,意非偶然。蓋平朝未與物接之時,湛然虛明,開卷論難,不但於學問上工夫,大有裨益,亦爲頻接大臣,聽納以實也。苟於此,循例塞責,不盡誠心,則大臣之罪也。雖有忠言,不爲虛心開納,委任責成,則人主之過也。故我宣祖大王,孜孜好學,尤以朝講爲重,一日三接,銳意圖治,是誠殿下之家法,而不幸近年以來,玉候違豫,久廢不行,大臣雖欲敷心陳達,其勢末由也。請自今頻御朝講,以爲日新之政。太宗大王朝,冬雷木稼,上謂群臣曰,在京掌刑官吏,猶有誤斷者,況州郡乎?遂分遣禮曹參議李之綱等于諸道,咨詢民瘼,審理冤獄。世宗大王朝,雷震延生殿,上謂右相申漑曰,天示譴責,予甚懼焉,敎以非法之斂,不急之役,一皆停罷,其戒謹應天之意,不亦美乎?目今天災時變,式月斯生,而上下恬然,視若尋常,文具末節,猶且寥寥,況望其恐懼之實乎?我祖宗側修弭災之道,誠今日所當法,請分遣近臣於諸道,下哀痛之敎,以詢民瘼,祛民生之弊,以答天譴。答曰,依啓。別遣近臣事,似爲有弊,亦令廟堂議處,豐陵守混事,不允。
吏批,李敏求爲同知經筵成均館事,李顯英爲資憲大夫行司憲府大司憲兼同知春秋館事,姜大遂爲通訓大夫行弘文館副修撰知製敎兼經筵檢討官春秋館記事官者。
兵批,李敏求爲嘉善大夫行龍驤衛副護軍,金德承爲禦侮將軍行忠武衛副司直者。
領議政尹昉,二十一度呈辭,入啓。答曰,安心調理。以上燼餘
上在昌慶宮。停常參·經筵。
行大司憲李顯英啓曰,臣前授本職,同僚欲論故持平柳袗,救護姜鶴年之罪,臣務爲鎭靜,其議遂寢。厥後物論轉激,同僚之再爲臺職者,引此見遞,坐臣疲軟,派及同僚,臣何敢復此忝竊?及入玉堂,奉職無狀,重被臺議,幸荷天地包容,得免譴罰,彈墨未乾,公議至嚴,尤難强顔於風憲之地。且臣不謹脫着,月初,重患胸腹痛,不能起身,祔廟大祭誓戒之日,不得進參。以此以彼,俱難仍冒言地,所失如許,不得不瀆擾於淸齋之日,臣之罪至此尤大,請命遞斥臣職。答曰,勿辭。
正言沈之漢啓曰,臣頃見前掌令朴守弘引避之辭,其中一款,其所論柳袗事也。臣亦當初忝居臺諫,均有所失,及授本職之初,卽宜引咎自列,而提起往事,似涉瀆擾,執義兪省曾避嫌之日,臣方差祭入齋,而兪省曾已出仕,則不敢更煩,瞿然含默矣。卽見大司憲引嫌之辭,又曰,不論柳袗救護鶴年之罪,其時臺官,再爲臺官者,以此見遞云。臣之冒恥苟據,爲日已久,環顧慙靦,人謂斯何?淸齋之日,今始退瀆,罪戾尤大,請命罷斥臣職。答曰,勿辭。
朴明榑啓曰,大司憲李顯英,再啓煩瀆,退待物論矣。傳曰,知道。
掌令尹烇來啓曰,大司憲李顯英,以前授本職,同僚欲論故持平柳袗,救護姜鶴年之罪,臣務爲鎭靜,其議遂寢,其後物論轉激,同僚之再爲臺職者,引此見遞,臣何敢復此忝竊?引嫌而退。鎭靜斷無他意,論議定於其時,事在旣往,別無所嫌,況侮辱玉堂,其責有歸?重患身疾,勢難進參,不可以此,輕遞臺官之長,請李顯英出仕。答曰,依啓。
徐景雨以接待所言啓曰,卽刻遊擊,使差備譯官來言,明日將爲發行,而疫疾家丁,雖似向差,不能騎馬,欲以假轎,竝請駄去云。例給馬外,加給一疋,似爲未妥,而若或留置,則事有難便,不得已加給之意,敢啓。傳曰,知道。
徐景雨以禮曹言啓曰,卽者穆陵參奉牒報,本月十四日夜半,風雨大作,電雷震動,曉頭起視陵上,則大王陵上酉地,長布帛尺四尺,廣四尺,又子地至寅地三間,長十九尺,廣五尺,頹落。仁穆王后陵,自西邊至北邊,長二十七尺,廣七尺,一時頹落。仁穆王后陵階砌下西邊,長三十三尺,廣三十二尺三字缺頹落,不是小變云。慰安祭,不卜日,來十七日,依前例,遣大臣,奉審頹落處,書啓後,擇日修改,而未修改前,以草芚·油芚,姑先蓋覆,以防風雨,何如?傳曰,允。
徐景雨以接待所上馬宴宰臣完川君崔來吉意啓曰,臣今日進去太平館遊擊所館處,行宴禮時,遊擊謂臣曰,俺之所以來此,專爲貿船一事,而今雖不見許,前日四千兩所貿船隻,亦無消息,此尤可憫,必有押領官,欲知其姓名,歸報於島中,須以此意啓知云。行五爵則以不能善飮爲辭,臨罷,呈御帖及禮單,則多謝云。仍出謝帖之意,敢啓。傳曰,知道。
徐景雨以禮曹言啓曰,上年十一月分,得接全羅監司移文,節該本曹關內,公淸監司移文內,本道留養祭享黑牛餘存者只五首,明年三月令至,當爲封進,則只餘一首,前頭月令,勢將闕封,極爲憫慮,全羅監司處,急急移文,申飭上送云。十一月十三日,卽爲移文于全羅監司,急急上送,俾無闕進之弊,則全羅監司答通,今年二月二十七日成貼者,本月初十日,始爲來到,曾因貴曹及公淸監司移文,祭享黑牛,急速上送之意,再三移文于濟州,則同州祭享等事,視爲尋常,尙不擧行,極爲駭愕,更待一旬,狀啓請罪云。莫重祭享黑牛,陸地留養之數,止於一首,則前頭闕封之弊,難保必無,上項濟州牧使,請從重推考。全羅監司不能預先督送年例之牛,以致臨急缺數之患,難免其責,亦爲令攸司一體推考,而曾聞李眞卿爲牧使時,別備黑牛雌雄竝一百首,以備祭享時所用,而不爲狀啓,遞歸之後,本州亦無主管啓聞之事,至今虛棄云。本曹常欲啓稟取來,分養于湖南·湖西列邑,一以省年年越海之弊,一以便祭享進取之用,而未審眞的,故不卽入啓矣。今因全羅監司文移,試問新遞來牧使李膺,則以爲李眞卿所備祭牛雌雄竝百首,初不處置,而眞卿遞任,其牛則尙在,而年久孶息,其數頗多云。此牛不可閑慢抛棄,終爲私用之物,令本州明査當初雌雄之數及逐年孶息之數,竝報本道及戶曹,一邊從優出送,分養于湖南各官,以便祭用事,全羅監司處下諭,何如?傳曰,依啓。
徐景雨啓曰,禮曹草記,以濟州前牧使李眞卿別備黑牛,從優出送,分養湖南事,入啓矣。聞往在己巳年,朴明榑爲牧使時,以本州國屯黑牛,餘存不多,慮有祭用不足之患,請以本州留儲馬價布,貿得私屯黑牛百許頭,同放國屯,孶息繼用事狀啓,該曹覆啓,允下行會,而朴明榑,時已遞任,未及貿放,交代李眞卿,卽當准貿放屯後,其年終,牛籍竝錄上送,而近間本州人來言,李眞卿貿牛之後,不卽啓聞置簿,亦不收聚放屯,而各付其本主,使之自養孶息,臨時取用,其後牧使亦不變通,至今民間,頗爲怨憫云。其間曲折,雖未可詳,而今以草記中,初不處置,至今虛棄等語觀之,則果爲可駭,厥後牧使,竝爲推考,且其所貿牛,使卽令本州收聚,放之國屯後,數爻啓聞,今年爲始,年終,牛籍竝錄,俾不至閑慢抛棄,且可除島民自養納官之弊,此意竝及於下諭中,何如?傳曰,依啓。
朴明榑啓曰,巨濟乃十一日半程,而李元曄妻,及其子英植,其奴玉川等,拿來事,假都事,去初三日酉時發去,今至十三日,不爲復命,極爲稽緩,請當該假都事竝推考。傳曰,拿推。以上燼餘
上在昌慶宮。停常參·經筵。
祔廟親祭齋戒。
下直,濟州判官宋謙。
徐景雨以接待所言啓曰,卽刻上馬宴設行之後,遊擊使譯官,送言于臣等曰,餞宴禮單及宴床,依上年例,卽爲入給,則治行甚便云。從所願入給後,出給謝帖之意,敢啓。傳曰,知道。
徐景雨以接待所言啓曰,卽聽差備譯官之言,遊擊曰,今見日勢,方有雨徵,疫疾家丁,雖似向歇,而不可冒雨登程,差晩,若或晴霽,則不無發行之理,而姑計少留。敢啓。傳曰,知道。
洪命耉以備邊司言啓曰,高遊擊上馬宴宰臣完川君崔來吉啓辭,遊擊欲知船隻押領官姓名,歸報於島中云。京畿五隻,則花梁僉使韓得立押領,公淸道十隻,則水營軍官任大進押領,慶尙道十隻,則右水營虞候許曙押領,全羅道十五隻,則黔毛浦萬戶金夢參押領,已爲鱗次發船入去之意,書給無妨。敢啓。傳曰,依啓。
以備忘傳于徐景雨曰,史官一員待命,騎馬三匹,立之。
徐景雨以禮曹言啓曰,穆陵奉審,大臣以下,當卽拜辭進去,而右議政以永寧殿初獻官,時方入齋,左議政以祔廟都監都提調,大禮時,當爲神輦·神輿,陪行于宗廟,過大禮後,方爲進去,陵所不卽奉審之由,敢啓。傳曰,知道。左相速爲出仕奉審,宜矣。
執義兪省曾來啓曰,臣等伏見禮曹啓辭,穆陵陵上,有頹落之變云。臣等相與驚駭,莫究厥由。近來天災物怪,非止一二,則方殿下,戒謹恐懼之誠,罔或少懈,而天心未悔,災異若是,臣等不勝痛悶焉。仍念祔廟,莫大之禮也,禮不可不進,樂不可不用,而不幸陵寢之驚動,適値於此時,求諸神道,豈遠人情?臣等竊恐元宗大王在天之靈,亦必不安於冥冥之中矣。況陳賀飮福宴等禮,君臣上下同其樂慶之意,尤不可安而行之。請於祔廟時,勿爲動樂,因停陳賀飮福宴,以示謹災之意。答曰,祔廟禮,退行宜矣。
弘文館應敎臣沈之源,校理臣趙錫胤,修撰臣鄭雷卿等,伏以莫嚴者,上天之譴告,不可慢而忽之,莫重者,太廟之祭禮,不可易以行之也。苟於天意未豫,荐降孚命之日,設行大禮,無異平常,則實非所以敬忌天威之意,而其於事神誠愼之道,亦恐有所未盡也。故記曰,當祭而日食,太廟火,牲至不殺則廢,聖人所以敬天災重禮典而垂訓於後世者,可謂至矣。臣等伏見禮曹啓辭,穆陵陵上頹落之變,出於雷雨大作之夜,此非常時少少陊毁之比,變異之非常,豈不大可驚愕哉?此正君臣上下警惕戒懼,思所以應天消災之日也。竊念祔廟大祭只隔一日,臨時再退,固涉重難,而事有輕重,禮有常變,何可於遇此變異之日,仍行盛禮,無所警動,未免爲慢忽天戒之歸哉?況慰安之祭,行於明日陵域修改時,未卜期,而乃行吉祭於太廟,登歌進舞,備擧縟儀,則慶慰相雜,精意不專,不瑕有歉於昭格之誠,祗肅之道乎?今此陵寢之變,無異於太廟之火,而非日食之所可比,聖人明訓,誠今日所當法而不可少忽者也。伏願聖明,遇災恐懼,益篤修省之道,退行祔禮,俾無情文之嫌,不勝幸甚。答曰,依啓。
獻納金慶餘,正言沈之漢啓曰,臣等朝者伏見禮曹啓辭,兩陵崩頹之變,極爲慘酷,先王在天之靈,必爲震驚,實前古所未有也。値此莫大之變,方行慰安之典,則祔廟之禮,固宜退行,而仍念莫大盛禮,頃日,以雨而停,今又不幸,亦爲退行,恐或未安。若於擧動,勿爲動樂,權停飮福宴等禮,一以存修省之意,一以行已定之禮,似爲便宜。故卽將此意,簡通於同僚,而僚議不一,終日往復,竟不見施。此無非臣等素不取信,見輕同僚之致,何可一刻苟冒言地乎?請命遞斥臣等之職。答曰,勿辭。
李景仁以禮曹言啓曰,昨接穆陵參奉牒報,有曰本月十四日夜半,風雨大作,雷電震動,曉頭起視陵上,則大王陵上,自某邊至某地,某處頹落,惠陵陵上,自某邊至某邊,某處頹落云。而未有分明雷震之語,臣曹以爲,穆陵莎土崩頹之患,尤甚頻數,逢此大雨,復致此患,而頹落之處,至於許多,則亦係非常之變,故當此大禮之日,只以修省降損之道,陳啓,而不敢遽以前古所未有之災,上達天聽,少裨應天之實矣。今者伏見相臣箚辭,詞意切迫懇至,爲該曹者,所當奉行之不暇,第以望哭變服節次,則必須的知陵上遇災之實狀,然後方議處變之擧,待大臣奉審往返後,議處之意,敢啓。傳曰,知道。今此兩處,封陵未久,而夜雨狂急,不無因隙入水,仍以頹虧之理,而大臣以天變爲言,予甚驚怪。萬一不幸,或有雷觸之變,則陵上石物,必無盡爲完全之理,而大臣之言如彼,似涉率爾矣。
李景仁以禮曹言啓曰,今玆穆陵新陵,雖曰因雨崩頹,係是非常之變,前頭飮福宴,勿爲設行,以存修省降損之義,而陳賀頒敎之禮,仍行於本日,亦殊爲未安,退行與否一款,議大臣定奪,何如?傳曰,依啓。陳賀之禮,亦爲勿行。
正言洪命一啓曰,臣在齋所,伏見獻納金慶餘正言沈之漢聯名簡通,槪曰,穆陵陵上頹莎之變,極爲驚慘,擧動,雖不可停止,動樂儀仗等事,一依平日,似爲未安,略加節損,飮福宴設行,尤爲不宜,論啓何如云。臣之所見,亦不出此,而仍以愚意答之曰,謹悉。頹落之變,雖極慘酷,上年亦有如此之變,大禮,何可每每中寢?當初兩陵,堂上以下,不謹築土,每致頹落,其所授加資,改正,亦是舊例,以此一款,添入論啓爲當。同僚以未罷齋前論啓爲難,臣又以前意申之,同僚又提前說,臣以謹悉答送,臣不敢獨爲崖異,務從其論也。慶餘·之漢,以臣初不勉從爲慍,簡通之中,書曰,如生疲劣,忝冒臺席,尋常論議,亦不見施,自後事,惟在自處而已。噫,此事初非大段論議,自當熟磨處之,而遽加變色之言,顯有凌侮之氣,臣不解其意也。緣臣言辭鶻突,致令同僚引避,惹起一番鬧端,臣何敢一刻冒居乎?請命遞斥臣職。答曰,勿辭。
持平宋希進來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所難赦。若以鶴年之罪,無關於分義則已矣,聖明旣知鶴年之罪,實關於分義,則自有三尺之法,豈可使無君不道者,有所容貸,而止於付處乎?請亟命依律定罪。答曰,勿煩。
持平宋希進來啓曰,當初逆倬,特蒙天恩,雖未及正刑,豐陵守混,以逆賊之父,晏然於衣冠之列,有同無故宗室,古今天下,寧有是理?亟命削奪官爵,以快瞻聆。答曰,不允。
朴明榑啓曰,獻納金慶餘,正言沈之漢,再啓煩瀆,退待物論矣。傳曰,知道。
司諫金槃啓曰,兩陵崩頹之變,群情莫不驚慘。朝者接得同僚簡通,卽請停飮福宴,及擧動時,勿爲用樂事也。臣以皆所當論,而從容相議,明早啓之之意,答送矣。往復之際,憲府·玉堂,皆有啓箚,而本院則緣臣昏謬,而獨闕焉。臣猶自知其罪,而今見同僚引避之辭,以言不見施見輕等語爲言,臣之所失,益著矣。臣何敢一刻仍冒?請命鐫削臣職。答曰,勿辭。
大司諫金德諴啓曰,兩陵之變,慘慟不忍言。朝見同僚簡通,則有節減儀物,兼止飮福之議,臣以爲,廟災陵變無異,若値此大變,不退大慶,則餘事不須急論,往復未歸一之際,特寢大禮,竟未陳啓,此實臣之罪,請命斥罷臣職。答曰,勿辭。
李景仁啓曰,正言洪命一,司諫金槃,大司諫金德諴,再啓煩瀆,退待物論矣。傳曰,知道。
李景仁啓曰,臺諫出去,請出開門標信。傳曰,知道。
傳于朴明榑曰,推鞫,明日爲之。
議政府左議政臣吳允謙,右議政臣金尙容等,伏以,臣等,於昨夕,得見禮曹傳報,始聞穆·惠兩陵,天變慘酷,不勝驚駭悚惕,五內如裂。伏惟聖明,孝思隆至,聞變罔極,何所爲心也?自前陵寢,如有火災延燒之事,必有望哭變服節次,而今玆陵上之變,實前古所未有之災,朝廷上下,驚懼遑遑,宜有所處置之擧,而至今寥寥,尙未有聞該曹之意,誠不可知也。想必以大禮已迫,不敢又請退行,而事有輕重,幽明無間,陵寢,乃先王·先后體魄所安之處,天變至此,若使元宗大王在宁,又當號慟摧裂之不暇,祔廟日期之遲速,應不以爲念也。伏願聖明,亟令該曹,博考典禮,以盡處變之道,且自上特下罪己之言,益加畏敬之心,陳賀飮福等禮,竝命權停,退黜如臣等無狀之大臣,以謝天譴,以安宗社,不勝幸甚。答曰,省箚具悉。今此頹虧之變,實非卿等所召,宜勿控辭。以上燼餘
上在昌慶宮。停常參·經筵。
午時,日暈。
洪命耉以都摠府言啓曰,今日入直軍士,中日習射,請出標信。傳曰,知道。
洪命耉以訓鍊都監言啓曰,大將申景禛,以繕工監提調,穆陵奉審事,今日出去,往返間依近例,令中軍軍務兼察之意,敢啓。傳曰,知道。
行大司憲李顯英啓曰,陵上之變,前古所無,凡爲臣民,莫不震悚驚駭,而頹虧之變,雖曰災異,求諸人事,亦必有未盡之慮。臣以當初數字缺封陵時董役之臣,方席藁私室,惶恐待罪,而今見正言洪命一引避之辭,亦甚嚴切,臣今屛伏,以俟譴罰之至,而竊念所帶之職,非閑漫之地,大禮迫臨,逆獄亦急,不可無端退伏,罪戾旣重,物議亦緊,又難一刻苟冒,敢此冒死自列,請命先罷臣職。答曰,勿辭。
持平宋希進啓曰,諫院多官,盡爲引避,本府當爲處置,而獻納金慶餘,卽臣之異姓三寸姪,則臣實在法當避之人也。臣何敢晏然在職,以爲處置乎?請命遞斥臣職。答曰,勿辭。
李景仁以接待所言啓曰,卽刻遊擊一行出去矣。敢啓。傳曰,知道。
洪命耉以都摠府言啓曰,今日入直軍士,當爲中日習射事,標信,命下矣。親祭退行,定於二十日,淸齋之日,中日習射,不得行之之意,敢啓。傳曰,知道。
朴明榑以右邊捕盜大將意啓曰,刑曹關內,京畿討捕使啓聞據,火賊閔仁健,同儻山守,同生守伊,令左右捕盜廳跟捕事,啓下關據,卽發軍官跟捕之際,賊人守伊者,知機先逃,不知去向,有日窺伺。折衝金得男,有聞此賊曲折,亦爲多般訪問,指示隱伏處,艱以得捕推問,則其兄賊人山守,同謀諸處火賊,介介承服,亦多援引,故時方發捕矣。上項賊人守伊,移送刑曹之意,敢啓。傳曰,知道。金得男考例施賞。
朴明榑以右邊捕盜大將言啓曰,御寶僞造賊人李憬,御寶及兵曹印信二顆,帖字二箇,僞造行用,作奸形跡,介介承服。適値大祭齋戒,未卽入啓,典獄刑吏處,各別看護事,累度分付,而今月十五日食後,病勢危重,典獄所報,卽令軍官看病,則救療月令,亦不來救,而差晩所報已爲物故云。賊人李憬,以僞造御寶,期於現出,不爲重杖,因杖致斃理無,此必李憬子枝,得聞昨日具由,所犯入啓之意,刑吏同心此下缺。燼餘
午時,日暈。春坊日記
上在昌慶宮。停常參·經筵。
朝霧,食後晴。自昧爽至辰時,沈霧。自巳時至未時,日暈。申時,日有重暈,內暈有兩珥,白氣出自兩珥,逶迤指東方各十餘丈,俄而乃滅,內暈上有冠,暈下有履,外暈上有背,色皆內赤外靑。酉時,日暈兩珥。春坊日記
上在昌慶宮。停常參·經筵。
禁府啓曰,卽見京畿監司狀啓,則驪州賊人前哨官金起男所告,極爲驚愕,大臣定奪,急急擧行之意,敢啓。答曰,依啓。
禁府啓曰,金起男所招賊人等,旣有犯國之言,實非大倘之比,但許多人,不可一時竝爲拿來,其中首倡十人及金起男,發遣都事,爲先拿來,其餘招內現出賊人等,令本道跟捕,嚴囚以待,何如?答曰,依啓。以上禁府謄錄
上在昌慶宮。停常參·經筵。
政院啓曰,禁府郞廳,以大臣意來言,今日方爲推鞫,判府事金自點,亦已來到,而聞被臺論,還爲出去。自前無判義禁,則不得爲推鞫,此意入啓云,故推案還入之意,敢啓。傳曰,知道。禁府謄錄
上在昌慶宮。停常參·經筵。
有政。
禁府郞廳以大臣意啓曰,罪人滿獄,而推鞫遲延至此,極爲可慮。判義禁,雖曰被論,而此時不可徒守常規,判義禁金自點,命招參鞫,何如?答曰,允。
禁府郞廳以大臣意啓曰,罪人甚多,而問事郞廳三人不足,一人加差出之意,敢啓。答曰,依啓。
政院啓曰,判義禁金自點命招,則以病不來。囚繫罪人極多,而命招不來,極爲未安,更爲命招,何如?被論之人,行公非便,雖無判義禁,罪人原情,爲先捧入。
禁府郞廳以大臣意啓曰,自前推鞫,無判義禁,則不得爲之,例也。今判義禁金自點,方在被論中,未停論之前,行公參鞫,事勢亦甚未安。臣等之意,金自點改差,卽日內爲政,新判義禁差出,命招同參,何如?答曰,依啓。禁府謄錄
午時未時,日暈。春坊日記
上在昌慶宮。停常參·經筵。
禁府啓曰,逆賊李基安,已爲承服正刑,破家瀦澤·降其邑號·罷其守令,緣坐籍沒等事,令該司依律文擧行事,捧承傳,何如?答曰,知道。禁府謄錄
自辰時至午時,日暈。未時,日暈兩珥,白雲一道如氣,出自右珥,圓點天中,長三四丈,廣可丈餘,良久乃滅。申時,日暈。春坊日記
上在昌慶宮。停常參·經筵。
昭憲王后國忌齋戒。
巳時,日暈。
洪命耉以都摠府言啓曰,今日入直軍士,當爲中日習射,而國忌齋戒,退行之意,敢啓。傳曰,知道。
洪命耉以備邊司言啓曰,會寧商胡所求騾價,依願備給之意,啓下,行會已久,而連見北來狀啓,差胡因此發怒,至於奪我馬匹云。事甚可駭,前日行移,恐是中間遲滯之致,令本道推問査覈,啓聞,宜當。敢啓。傳曰,依啓。
朴明榑啓曰,義禁府郞廳,以大臣之意來言,今日以國忌齋戒,推鞫不得爲之云。敢啓。傳曰,知道。
持平安希進來啓曰,掌令尹烇,引嫌而退,承旨下來之後,始爲入參,雖因下吏趁不來告之致,大臣旣囚下吏,則臺諫事體,勢難在職,請掌令尹烇遞差。答曰,依啓。
崔葕以戶曹言啓曰,公淸道牙山倉田三稅米太,每船每官各二石,抽栍斗量,則別無欠縮,而平字船所載牙山田稅米一石,色惡,公州米一石,漬水色變,哉字船所載全義米一石,漬水,也字船所載公州米一石,腐朽相雜,米品色惡,則本官難免其責,至於載船後漬水腐朽等事,責在於押領之官。且各船分載案,差使員前期成貼上送,乃是舊規,而至今不來,故只以陳省憑准點閱,已爲可駭。各官監官中,牙山·公州兩官監官,不爲來到,如此等事,差使員所當檢飭,而莫重之事,如是歇看,不職甚矣。差使員,牙山·公州兩邑守令,竝令本道推考啓聞,何如?傳曰,依啓。
正言沈之漢啓曰,臣伏見羅萬甲上疏,大槪有云,上下相蒙,忌諱災異,論罷齋郞,以塞天譴,臣不勝瞿然惶悚之至。當初兩陵崩頹,齋郞之牒報,擧國驚慘,及大臣以下奉審來啓之後,明知爲雨水所致也。親祭還宮之日,憲府以齋郞論啓事,發簡問之,臣意以爲齋郞之報,雖或未瑩,不必兩司俱發,同僚或以爲不可不論,故不敢自是己見,相議請罷,而今被詆斥,指以爲忌諱災異,夫齋郞請罷,豈有諱災之意哉?特以當初措語未瑩,致令群情驚惑耳。若謂之諱災,則不亦情外之言乎?諱災相蒙,人臣大罪,負此罪戾,不可一刻冒據,請命罷斥臣職。答曰,勿辭。
司諫金槃啓曰,臣病伏中得見刑曹參議羅萬甲上疏,大槪有曰,上下相蒙,忌諱災異,論罷齋郞,以塞天譴云云。齋郞論罷,臣等所爲,驚惶慚靦,若無所容。當初參奉所報,措語未瑩,群情莫不驚駭,及見大臣禮官書啓之辭,以分明水患,無他災變爲言。夫大臣禮官,承命奉審,則其所目覩,必無差誤,故臣等,以參奉所報爲未瑩,相議請罷矣。羅萬甲以爲諱災相蒙,諱災相蒙,非臣之本情,而人言如此,臣何敢自謂無罪乎?請亟命鐫削臣職。答曰,勿辭。
朴明榑啓曰,正言沈之漢,司諫金槃,再啓煩瀆,退待物論矣。傳曰,知道。
崔葕以吏曹言啓曰,臺諫有闕,而今日齋戒,明日國忌,何以爲之?取稟。燼餘
上在昌慶宮。停常參·經筵。
昭憲王后國忌。
徐景雨啓曰,明日常參·經筵,取稟。傳曰,停。
朴明榑啓曰,罪人盡爲拿來,而今日國忌,推鞫,何以爲之?敢稟。傳曰,明日爲之。
執義兪省曾,掌令宋時吉,持平金元立·宋希進啓曰,臣等俱以黯識,冒居臺閣,上之不能進盡忠言,以補衮職,次之又不能釐革弊政,以救民生,徒自竊祿榮,軀爲淸朝之所玷辱,久矣。昨日伏見刑曹參議羅萬甲上疏,則有曰,上下相蒙,忌諱災異,論罷齋郞,以塞天譴。臣等深增慙懼,若無所容,臣於當初,得見齋郞報該曹之辭,莫不驚心震惕,謂有雷觸之變,及見大臣奉審書啓,則急雨滲漏,無他可疑之端云,然後臣等妄料莫重陵寢之變,所當明白馳報,而措語未瑩,致令群情疑惑,臣等之論罷齋郞,不過公事場耳,非以莎土崩頹,特非變怪而有所云云。臣等雖無狀,寧有一毫,依阿諱災之心哉?臣等之本意無他,而顯被情外之斥,相蒙諱災,人臣之大罪也,決不可一刻仍冒言地,請命鐫削臣等之職。答曰,勿辭。
大司諫金德諴啓曰,臣得見同僚引避之辭,因刑曹參議羅萬甲上疏,大槪,以上下相蒙,忌諱災異,論罷齋郞,以塞天譴等語,相繼辭退。臣職在長官,不能自異,矇然構草以啓,一院多官中,臣罪尤重,請先削臣職。答曰,勿辭。
獻納金慶餘啓曰,臣於近日,患疾極重,萬無供劇之望,七字缺而見阻於政院,臣誠狼狽,退伏私室矣。得聞刑曹參議羅萬甲上疏,大槪,以忌諱災異,論罷齋郞,爲兩司之過,臣不勝悚然之至。不幸兩陵俱頹之變,遽出於一時,雖因大臣之書啓,明知其爲雨水之滲漏,而雨水之過多者,猶謂之水災,則今此兩陵之崩頹,固不可謂之非災也。若於此時,徒諉諸人事,而不盡修省之道,則豈非可憂之甚乎?羅萬甲之言,誠是也。至於論罷齋郞,本非諱災之意,事關陵寢,而措語未瑩,則一番論啓,豈有別情?若以此疑兩司之效謟,則不幾於情外之言乎?臣之當初所見,實與正言沈之漢無異,而緣臣有疾,不得聯名偕避,所失大矣。請命罷斥臣職。答曰,勿辭。
朴明榑啓曰,執義兪省曾,掌令宋時吉,持平金元立·宋希進,大司諫金德諴,獻納金慶餘,再啓煩瀆,退待物論矣。傳曰,知道。
朴明榑啓曰,大司憲金尙憲在外,執義兪省曾,掌令宋時吉,持平金元立·宋希進,避嫌退待,掌令一員未差,今日以監察爲茶時之意,敢啓。傳曰,知道。
弘文館副提學臣李植,應敎臣沈之源,校理臣趙錫胤,副修撰臣姜大遂等,伏以正言沈之漢,司諫金槃,執義兪省曾,掌令宋時吉,持平金元立·宋希進,大司諫金德諴,獻納金慶餘,竝引嫌而退。兩陵頹圮之變,雖云雨水所致,一夜之間,暴雨所傷,至於此極,此亦無前之災怪也。齋郞所報,雖似未瑩,此不過文簿間小失,兩司俱發,至於論罷,有若全然歸咎者然,雖無諱災之意,難免過當之失,三字缺來亦其所也。請正言沈之漢,司諫金槃,執義兪省曾,掌令宋時吉,持平金元立·宋希進,大司諫金德諴,獻納金慶餘,竝命遞差。答曰,不允。
以備忘〈記〉,傳于朴明榑曰,雷震先陵,乃是罔極之變,爲臣子者,聞變則驚惶號泣,十一字缺而羅萬甲獨不悅奉審,十二字缺何心哉?且本陵參奉,十二字缺災橫加於先王陵寢,十二字缺兩司之論劾齋郞也。小無以災歸咎,七字缺歸咎爲罪,其意似在於信萬甲之言,六字缺今此玉堂處置,極爲無謂,副提學李植以下,竝皆推考,一以絶雄唱雌和之態,一以杜動撓大臣之習。
朴明榑啓曰,兩司臺諫遞差事,不允矣。所當卽爲命招。兪榥啓曰臣素患胸腹痛,自念後,症勢轉劇,委頓之餘,尙未肅謝,惶恐踧踖,召牌臨門,扶曳始出,逋慢之罪,固難容誅矣。且本院引避,臣當處置,而臣父省曾,以執義,亦在避嫌之中,昨蒙恩加,雖已遞職,論其事則一也。臣何敢是非於其間乎?請命遞斥臣職。答曰,勿辭。
掌令閔光勳來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所罔赦。若以鶴年之罪,無關於分義則已矣,聖明旣知鶴年之罪,實關於分義,則雖經大赦,豈屈三尺之法,而使無君不道者,有所容貸乎?請亟命依律定罪。答曰,勿煩。
朴明榑啓曰,正言兪榥,再啓煩瀆,退待物論矣。傳曰,知道。
掌令閔光勳來啓曰,掌令宋時吉,持平金元立·宋希進,正言沈之漢,大司諫金德諴,獻納金慶餘,正言兪榥,竝引嫌而退。臺諫體面,與庶官不同,旣被玉堂之請遞,勢難仍在其職,雖蒙恩加,已遞其職,諫院多官,卽其同事之人,則猶有當避,不得處置,事理亦然,以病稽謝,有何所失?掌令宋時吉,持平金元立·宋希進,正言沈之漢,大司諫金德諴,獻納金慶餘,請竝命遞差,正言兪榥,出仕。頃日,忠勳府啓請朴東亮禮葬之時,乃以黃愼·李恒福之事,引爲前規。黃愼·李恒福,則其時卽復其官爵,故禮葬自是應行之常典,其與朴東亮之猶在罪籍者,有異,而矇然援例,終必得施,事涉循私,物議爲非,本府當該堂上,請命推考。答曰,依啓。
朴明榑啓曰,義禁府郞廳來言,判府事洪瑞鳳,加資未肅拜,不得參鞫云,今日推鞫。何以爲之?敢稟。傳曰,命招,使之參鞫。
崔葕以常平廳言啓曰,都廳具鳳瑞,專管用錢事務,多有設施功效,今陞堂上,本廳副提調稱號,使之仍前察任,何如?傳曰,依啓。
傳于李景仁曰,自當初至今,侍衛崇恩殿守僕,書啓。
傳于李景仁曰,癸酉年鄭鳳壽加資傳旨,覓入。
李景仁以兵曹言啓曰,以曹草記,傳曰,前例相考,稟處事,傳敎矣。前例相考,則申得□爲殷山縣監時,跟捕賊黨一字缺名,遞來之後,進告賊五字缺伏處,李箕男進告在逃逆賊李景儉隱匿處六字缺之功,得蒙加資,而今此金二字缺則只指示賊徒一名隱匿三字缺景涑之多數捕賊,李箕男之指告逆賊,有異,似不可援以爲例,伏惟上裁。傳曰,相當職除授。
吏批,崔鳴吉爲奮忠贊謨立紀明倫靖社功臣崇祿大夫完城君兼同知經筵知成均館事弘文館大提學藝文館大提學同知春秋館事世子左副賓客,洪瑞鳳爲奮忠贊謨靖社功臣竭忠效誠炳幾寧社功臣崇祿大夫行禮曹判書兼判義禁府事知經筵事世子左賓客藝文館提學益寧君,沈器遠爲奮忠贊謨立紀明倫靖社功臣崇祿大夫行工曹判書靑原君,趙緯韓爲知製敎,金槃爲知製敎,兪省曾爲知製敎,具鳳瑞爲知製敎,鄭百昌爲嘉善大夫行承政院都承旨兼經筵參贊官春秋館修撰官藝文館直提學尙瑞院正,徐景雨爲嘉善大夫行承政院左承旨兼經筵參贊官春秋館修撰官,鄭太和爲通訓大夫行司憲府缺知製敎兼校書館校理惠民署醫學敎授,愼天翊爲通訓大夫行司諫院司諫知製敎,閔光勳爲通訓大夫行司憲府掌令知製敎,李元鎭爲通訓大夫行弘文館副校理知製敎兼經筵侍讀官春秋館記注官,李時禖爲奉正大夫行弘文館副修撰知製敎兼經筵檢討官春秋館記事官,趙錫胤爲知製敎兼漢學敎授者。參外,務功郞成均館博士鄭好仁。外,鄭弘溟爲通政大夫行金堤郡守者。
兵批,崔惠吉爲折衝將軍僉知中樞府事,李必榮爲嘉善大夫行龍驤衛副護軍,禹尙中爲嘉善大夫行龍驤衛副護軍,李英達爲嘉善大夫行龍驤衛副護軍,趙脩齡爲嘉善大夫行龍驤衛副護軍,梁貴生爲嘉善大夫行龍驤衛副護軍,朴宗一爲嘉善大夫行龍驤衛副護軍,尹就之爲嘉善大夫行龍驤衛副護軍,趙緯韓爲折衝將軍行龍驤衛副護軍,李茠爲折衝將軍行龍驤衛副護軍,洪雴爲折衝將軍行龍驤衛副護軍,閔機爲折衝將軍行龍驤衛副護軍,尹絅爲折衝將軍行龍驤衛副護軍,金槃爲折衝將軍行龍驤衛副護軍,八字缺將軍行龍驤衛副護軍,十字缺副護軍,沈之源爲禦侮將軍行龍驤衛副護軍,三字缺禦侮將軍行龍驤衛副護軍,十字缺衛副護軍,宋興周爲折衝將軍行龍驤衛副護軍,李安民爲折衝將軍行龍驤衛副護軍,李濬爲折衝將軍行龍驤衛副護軍,鄭成振爲折衝將軍行龍驤衛副護軍,朴殷生爲折衝將軍行龍驤衛副護軍,梁廷祉爲折衝將軍行龍驤衛副護軍,柳光春爲折衝將軍行龍驤衛副護軍,李震慶爲折衝將軍行龍驤衛副護軍,金汝頲爲折衝將軍行龍驤衛副護軍,鄭國彬爲折衝將軍行龍驤衛副護軍,申涵爲折衝將軍行龍驤衛副護軍,黃景麒爲折衝將軍行龍驤衛副護軍,金西潤爲折衝將軍行龍驤衛副護軍,李碩賢爲折衝將軍行龍驤衛副護軍,羅允素爲折衝將軍行龍驤衛副護軍,三字缺爲折衝將軍行龍驤衛副護軍,金尙賢爲折衝將軍行龍驤衛副護軍,元聖男爲折衝將軍行龍驤衛副護軍,李憺爲折衝將軍行龍驤衛副護軍,趙錫胤爲禦侮將軍行龍驤衛副司直,洪喜男爲折衝將軍行龍驤衛副護軍,姜大遂爲禦侮將軍行龍驤衛副司直者。
朴明榑啓曰,推鞫進去,下直,請出推案。傳曰,知道。
傳于李景仁曰,金貫子一雙,都承旨鄭百昌賜給,勿謝。
申時,日暈左珥。酉時,日暈兩珥。
晝講。入侍,特進官李曙,知事李弘胄,參贊官崔葕,檢討官尹坵·鄭雷卿,假注書尹敉,記事官李行遇·梁曼容。上御文政殿,讀前受音一遍。尹坵進講雄雉·匏有苦葉,讀音·釋各一遍。上依進講,亦讀音·釋各一遍。尹坵啓曰,雄雉前三章,言婦人思其君子也,末章,冀其善處而全身也。小序言,衛宣公不能治國,使征役不息,男女怨曠,故國人作此詩以刺之。一說,言泄泄其羽者,刺宣公飾容貌,下上其音者,刺宣公美音聲以悅婦人也。鄭雷卿曰,此非儒子之言,乃穿鑿之說也。尹坵曰,不忮者,不嫉人之善也,不求者,不枉己也,大抵此詩,愛人以德,猶有先王之澤,故先儒稱之矣。匏有苦葉,言男女婚姻正始之道,必量度禮義而後可得其正也。小序言,宣公淫亂,婚姻之際,多不以禮,故詩人刺之。濟盈則軌必濡,而此言不濡者,刺其不循禮義而相從也。雁者隨陽之鳥,故以比女子之從一而終,取其一定不易也。親迎以昏,而請期以朝者,男女正始之道也。末章舟子,指媒妁而言也。以手曰招,以口曰召。李曙啓曰,臣有痼疾,重聽之症尤重,不能聞玉音,故雖有上達之言,而未能矣。上曰,重聽之症,始於何時?李曙曰,自壬申冬,始得此症矣。上曰,塊症,今則何如?曙曰,痞結成塊,百藥無效,必死之疾也。尙保狗馬之命,無非上恩,今年則必死,故欲聞玉音而去矣。仍爲涕泣之態。上曰,不能聞讀書之聲耶?曙曰,雖重聽,上講時,則展卷而聽,故僅能聞之,文義講論時,則全不得聞矣。上曰,前聞塊症向差矣,何時復劇耶?曙曰,所謂向差者,有時減歇之謂也。但下部,比癸酉暫差,故今得運步矣。上曰,服藥則必向差,復何用慮如是?曙曰,針藥,俱不見效,恐是福過災生而然也。又啓曰,辛未春,章陵莎臺石改補時,臣等復命,亦爲啓達矣。近來莎土匠所爲,與古制不同,故畢役未久,而有崩頹之患矣。雖用慕華館莎草,而不取其厚,只取其長廣,如有稍厚者,則必削土而取其運便,雖僅得經夏,而過冬則西北邊背陰之處,盡爲頹破,故畿甸民生,重困於陵役,爲今之計,莫如不取其長廣,而取其質厚,然後可保無後患矣。陵制,亦與古不同,與無底硯滴相似,上頭平廣,下梢稍殺,故雨水停蓄而崩頹矣。上曰,此言甚當,今後依此爲之,可也。兩陵莎土匠,囚禁重治爲可。李弘胄曰,臣爲京畿監司時,奉審康陵,則亦與古制不同,中腰飽大,下梢稍殺,故每有崩頹之患矣。上曰,監董之臣,何不禁之耶?李曙曰,爲觀美而然矣。又士大夫家墳墓,則外面不用石灰,園陵則外面用灰,而堅築如甓,然雨水易爲停蓄而崩頹矣。上曰,陵形制度,亦過大,過大則頹落甚易矣。李弘胄曰,石物,亦甚過大,似爲不可矣。李曙啓曰,牧場監牧官,多不得人,牧人亦甚數少,極可悶也。但濟州馬數頗敷,癸酉年至八千疋,前年孶息者益蕃,未及來到,而必幾至千匹,如過今年,則幾滿萬匹矣。大抵馬則多,而牧子少,故島民不得支堪,牧子必數多然後,可得支持矣。上曰,馬一屯,牧子定幾名耶?曙曰,一屯,各定牧子二十一名,而今則不然,或定五六名,或定十餘名,故牧子不堪其苦,而謀避矣。祖宗朝牧子,世傳其仕,又不足支,則以各司奴婢定給矣。羅州牧子,不能十分之一,故本寺移文,使之充定,而本道本州,不卽擧行,不過爲一張休紙矣。上曰,不卽擧行之各邑抄出,請罷爲可。曙曰,兵曹如考歲抄,則可知矣。上曰,兵曹依此爲之,可也。曙曰,馬一屯,雌馬百疋,雄馬十五疋,定牧子二十一名矣。國法則牧子充役,又給場內田地,使之耕食,而今則各官,絶不爲復戶云矣。聞中廟中年,牧場多至百十五六處,而馬數甚多,先王朝壬辰年後,亦復設十一處矣。今則平安·黃海兩道,盡爲抛棄,島馬將未久絶種矣。以今日賞賜觀之,賜給之馬,至九十餘疋,而以馬少之故,不得卽爲分給,殊無賞賜之意矣。上曰,卿之復設牧場幾處耶?今又欲復設,未知何處可乎?曙曰,絶影島,抄送濟州雌馬五十疋而放之六字缺八十疋矣。聞全羅道花原島周回甚廣,如復設則最宜,故將復設,而因本道監司防啓,尙不得復設矣。又三字缺兼,牧場周回廣大,其內有白馬泉,如飮其水,則雖黑馬,變而爲白,如改築石城,而放延日馬種,則甚好,亦可減邑民每年木柵之弊矣。如東萊牧場,幾爲居民等所占,故本寺將以古文券圖形,以爲還推之地,又欲以此送於史局而藏之矣。又全羅左道三處,慶尙左道一處,各道一處,加設則好矣。上曰,卿任馬政復設事,銘心爲之,可也。李曙啓曰,別造廳,該曹所送之物,甚爲些少,故凡軍器,不能如意措備,今者欲貿鐵於海西而未及矣。又欲造箭,而今年則雉羽甚貴,故只造無羽之矢矣。且兵曹定送焰硝軍,雖極些少,如有燒木,則一年可煮萬斤,適自上特送後苑柴木,故近日以此煮取矣。上曰,新方功役,減於前日功役耶?曙曰,前則一月所煮僅三百斤,又燒木倍入矣。一自成謹新法之後,燒木不至多費,一月則煮幾至三字缺矣。上曰,中原以郊草,亦能煮取,此則不能耶?曙曰,郊草亦可煮取,而但甚易腐朽矣。自本寺送焰焇百斤於忠淸水使處,貿船一隻,以爲柴木取來之資,前頭必有本道上納之米,如載此船,而給格軍價,則可以隨便持來矣。但如此之事,本道例不施行矣。上曰,本寺有都提調,又是國事,豈有不施之理?李弘胄曰,本司呈於備邊司,備邊司移文於監司則好矣。上曰,焰焇,往煮於有木處,則何如?曙曰,有木處,則鹹土不易,故不能往煮矣。且人不畏法,閭巷間,欲取鹹土,則多拒而不納矣。上曰,人心甚不美矣。鹹土不關之物,而亦不給,何也?曙曰,將移文於漢城府,官長則推考,下人則治罪爲計。李弘胄啓曰,以四字缺啓辭,定師儒,敎堂下武士,以經書·通·宋·史略等書,而武士必無皆通之理,如敎兵書,則似爲着實,未知,如何?上曰,經書雖不易學,通·宋·論·孟,則可以學矣。且學書不可無次序,先敎其易者則可矣。李弘胄曰,盡敎不易,各隨才品,敎史略則課以史略,敎通鑑則課以通鑑,何必爲四字缺也。弘胄曰,前者吳子,連五通則加資矣。上曰,本曹善爲指揮,師儒亦盡心敎之,課其勤慢爲可。上又問曰,所三字缺弘胄曰,學習間,姑停講書,自來朝始爲課試爲計。上曰,二字缺問之,可也。李曙曰,古則士大夫子弟,或投筆而業武,故不昧文理,今則外方軍士之子,皆業武,故知千字者亦少,極可寒心。上曰,武擧講經事,欲與兵判相議而未果矣。昏朝專廢講經,故尙今如此,今番別試,雖不講經,其設科擧,講書之意,預爲知委,使之通知爲可。李弘胄啓曰,月課弓矢,大邑則會錄弓六百張,矢七百部,中小邑則次次差等,如充此數,則使之備火藥矣。第弓不辨鄕黑角,矢不分長片箭,所謂六百七百者,似是合兩樣而言,外方或有稟報處矣。上曰,矢合兩樣,而其數七百,則無乃太多乎?弘胄曰,矢則一發之後,不可更拾以用,矢七百部,果非太多矣。片箭則依各官前措備,使之修補,而三字缺使之滿七百部爲可。李弘胄啓曰,雖未見羅萬甲之原疏,而見其大槪,則動於人言,言不愼重,殊可恨也。當初聞兩陵之頹落,人情莫不驚慘,及大臣奉審之後,閭巷間則尙不快釋矣。但萬甲所謂上下相蒙,忌諱災異云者,極爲未安,然本情則欲自上恐懼修省,而別無他腸矣。上曰,人臣進言之道,不必因天災而言也。亦不必因大災而言也。雖小小災,亦可警告也。萬甲則以諱災爲言,此構陷大臣矣。大臣而諱災,則是欺天欺君也。旣不信大臣之言,而又欲使予敬大臣,未可知其意也。弘胄曰,如此事,必親見後可知,不可遙度而言,萬甲不斟酌而言之,甚爲不可矣。上曰,我國四字缺人心不厚,如聞人過則喜而傳之,如聞人善則非徒惡之,亦不傳言,今番之事,正類此習,閭巷之間,初聞四字缺甚喜,及奉審之後,反爲無聊,爲士大夫者,得聞其大臣親見之言,不當信閭里流言,而六字缺災,玉堂又承望風旨,而盡遞兩司多官,予切痛之。弘胄曰,玉堂處置,雖未知爲十分恰當,然豈有構陷大臣之意哉?待儒臣之道,恐不當如是也。上曰,在事之是非而已,如有罪,則豈可以儒臣而貸之?玉堂四字缺之言,盡遞兩司,玉堂以兩司爲諱災,則當初玉堂三字缺天災警予耶?尹坵曰,陵寢之事,假使目覩,亦不可輕易言也。今兩司,少無諱災之意,論罷齋郞,亦未爲不可,而玉堂徒信外議,處置之際,不爲愼重,似爲不可,然亦豈有別情哉?因此而下情外之批,極爲未安。玉堂豈有動搖大臣之心哉?玉堂多官,同參處置,則是一體同事之人,而牌招之際,或招或不招,故招來之員,以獨爲處置爲未安,上疏辭職,是亦拘於事勢,而自上特遞多官,極爲未安矣。上曰,政院承旨六員,而如有推考,則都承旨特推,然則玉堂長官,何可不罪?卿以情外之說爲言,三字缺或然矣。然論罷齋郞,設使未盡,何可以六字缺盡遞兩司乎?李弘胄曰,玉堂亦豈承望風旨乎?燼餘
申時,日暈左珥。酉時,日暈兩珥。春坊日記
上在昌慶宮。停常參·經筵。
洪命耉啓曰,來初五日,輪對日次,取稟。傳曰,停。
李景仁啓曰,凡肅拜單子,通禮院官員,待開門親自來呈,例也,而今日通禮院官員,頓無形影,單子使下人來呈,極爲駭愕,請當該官推考。傳曰,依啓。
推鞫廳啓曰,各人等所供如此,皆以因嫌構誣爲言,不可以渠等發明之言,有所取實。但其中,有立旨公文者,似當取考,以爲處置,丹玉則趙德門之婢子,而德門旣以誣告供辭,則丹玉別無可問之事,似當分揀。其餘,無一承服,刑推,何以爲之?敢稟。傳曰,起男誣告之狀,似爲分明,前後拿來之人,竝分揀,宜矣。
又啓曰,金世淵,刑問四次不服,請加刑。傳曰,依啓。
行大司憲金尙憲疏曰,伏以臣衰敗病憊,不能陳力,退伏田間,分甘廢棄,不意聖德崇深,曲收簪履,荐授風憲經筵之職,繼下乘馹上來之命,臣奉讀恩旨,感涕自零。臣雖愚頑,非木非石,豈不念榮寵之可懷,譴責之可懼,而負君臣之大誼,循一己之私便,自疏於聖明之世哉?顧臣賤疾,實有不堪供職之勢也。且臣兄尙容,方爲經筵領事,自唐·宋故事歷攷,則兄弟不得竝居臺閣,間或有之,靡不陳丐自處矣。我中廟朝,金正國爲世子副賓客,以其兄安國,先爲賓客,上疏辭遞,卽許遞改,況經筵,賓客尤重者乎?伏乞聖明,俯諒微臣懇乞之忱,遞臣本職及兼帶同知經筵,不勝幸甚。竊伏念天有盈虛消息之理,人有出處進退之誼,是以先王,法天之道,體下之情,定爲禮制,衰老則致仕,疾病則許遞,此古今通行之令典也。或言時事艱危,雖老且病,亦難退去,此言不然。昔宋南渡之後,艱危之勢,比今日,何如?而致仕之臣,史書相繼,豈無忠君愛國之心而然哉?蓋老病無用之人,無時不可退去也。今臣,七十之年,忽焉已迫,而疾病之狀,又復如此,雖欲黽勉趨朝,竭誠殫忠,以報聖恩,思慮無所益,筋力無所效,昏昏霿霿,且僵且仆,不過爲長安中一行屍耳。其於囿萬物各遂其性者,恐有憾於天地之大也。惟冀聖慈,愍念矜恤,賜之骸骨,特除朝籍,俾得涵濡聖澤,畢命丘園,則覆載生成之德,浩蕩無涯,雖在泉壤之下,永圖結草之報矣。臣無任激切屛營之至,謹昧死以聞。答曰,省疏具悉卿懇。卿其勿爲控辭,從速上來,以副予望。
以接待所姑待廟堂定奪咨文取納事草記,傳于李景仁曰,此事,昨夜已爲定奪,啓下接待所,何以至今不知耶?
李景仁以接待所言啓曰,去夜,見吏曹移文,朝詣接待所,使譯官徐尙賢,探問守備到來緣由,則自稱遊擊前站先到都督前,報買船銀不受之事,則都督,又爲咨文,更傳厥銀於貴國,不得已馳還,而我國回答咨文,亦還齎來云。前站,本月十五日先行矣,以日計程,則未及往來島中判然,且無一路使臣狀啓,不無中間詐術虛言誑我之計,姑待廟堂定奪,咨文回答。敢啓。傳曰,知道。
推鞫廳啓曰,金世淵,刑問五次不服,請加刑。傳曰,依啓。
又啓曰,起男所援引畿邑被囚罪人,令本道査覈卞別,係干明火大倘外,其餘,竝分揀放送,而忠義稱名人,亦爲放送事,公淸監司三字缺府,竝爲行移,何如?答曰,依啓。
又啓曰,起男誣告之狀,似爲分明,前後拿來之人,竝分揀宜矣事,傳敎矣。前後拿來被囚人李嶷·尹殿傑·金爰立·李宗胤·具三樂·鄭元龍·尹興福·金善民·安時景·尹廷民·李成發·李時馨·尹殷叟·鄭允望·李廷吉·李春芳·金義民·李成振·丹玉等,依聖敎,卽爲放送,金起男依律處置,何如?答曰,依啓。
掌令閔光勳來啓曰,鶴年以世祿之臣,罔思分義之嚴,不畏陵犯之誅,敢肆悖逆之言,自干不道之律,揆之於法,在所罔赦。若以鶴年之罪,無關於分義則已矣,聖明旣知鶴年之罪,實關於分義,則雖經大赦,豈屈三尺之法,而使無君不道之類,有所容貸乎?請命依律定罪。答曰,勿煩。
掌令閔光勳來啓曰,驪州牧使金慶恒,枚報罪人金起男之招,至以不下一杖爲言,而及就供鞫廳之時,曾受重杖,幾至殞命之狀,大臣推官,無不目覩。訊刑大倘,元非不當爲之事,而飾辭馳報,欺罔朝廷,其間情狀,誠極可怪,凡在聽聞,莫不痛駭,金慶恒,請命拿問。上年天使時,發賣銀貨,戶曹郞官,不遵堂上之令,未見價本,先送士大夫之家,至今未捧之數,至於千金之多,國綱至此,誠可痛心。其時當該郞廳,査出罷職,令本道,一一刻期督捧。答曰,依啓。金慶恒,先罷後推。
正言兪榥來啓曰,凡爲守令者,雖在尋常文記,所當一一從實,況莫重啓聞之事乎?驪州牧使金慶恒,枚報賊倘金起男之時,以不下一杖爲言,而及至拿問也,渠以受刑納招,鞫廳諸臣,怪而見之,則杖痕狼籍,幾至殞命。係是賊倘,則其所訊杖,固無不可,而如是瞞報之狀,極爲駭愕,飾辭欺罔之罪,不可不懲,請金慶餘拿問。新除授司諫愼天翊,時在全羅道靈巖地,請斯速乘馹上來事,下諭,依前例,院書吏,給馬下送。答曰,依啓。金慶恒,先罷後推。
以吏曹接待所堂上望單子付標,傳于李景仁曰,有頉代,勿爲差出。
朴明榑以備邊司言啓曰,以接待所姑待廟堂定奪咨文取納事草記,傳曰,此事,昨夜已爲定奪,啓下接待所,何以至今不知耶事,傳敎矣。昨夜,本司回啓判付後,該吏不卽擧行,使接待所,邈然不知,極爲可駭,當該書吏,囚禁治罪,宜當。敢啓。傳曰,依啓。
朴明榑啓曰,鞫廳別無更處之事,姑罷之意,敢啓。傳曰,知道。
朴明榑啓曰,金慶恒先罷後推事,命下矣。臺諫方以拿問論啓,先罷後推傳旨,不得捧之之意,敢啓。傳曰,知道。
李景仁啓曰,違格上言十六丈,請啓字爻周。傳曰,依啓爻周,仍下該曹。
洪命耉以吏曹言啓曰,臺諫有闕,政事何以爲之?取稟。傳曰,國忌過後爲之。
自巳時至未時,日暈。燼餘
上在景慶宮。停常參·經筵。
上在昌慶宮。停常參·經筵。
夜二更,流星,出靑丘星下,入坤方天際,狀如鉢,尾長五六尺許,白色。春坊日記。日記郞廳申命佐書。柳一相校。
上在昌慶宮。停常參·經筵。
有政。吏批,以鄭雷卿爲副校理,金壽翼爲修撰。
副提學李植,辭職上疏。遞差。玉堂日記
禁府郞廳以右相意草記,疏決罪人,臣不敢獨斷,待領左相出仕後議處事。答曰,知道。參議羅萬甲,敢發無狀之言,使無罪大臣,不安厥位,其心所在,殊極駭慘,姑先罷職。禁府謄錄
吏批,以成汝寬爲獻納,宋夢錫爲正言,鄭太和爲弼善,金慶餘爲文學,成以性爲司書,南老星爲兼說書。春坊日記
上在昌慶宮。停常參·經筵。
副校理鄭雷卿,謝恩。玉堂日記
上在昌慶宮。停常參,只晝講。入侍,領事吳允謙,知事崔鳴吉,特進官尹昕·安應亨,參贊官徐景雨,執義鄭太和,獻納成汝寬,侍讀官鄭雷卿,檢討官李時楳,假注書李有淐,記事官李行遇·梁曼容。講詩傳邶風,自習習谷風至谷風六章章八句。玉堂日記
侍講院啓曰,新除授司書成以性,今在慶尙道榮川地,書筵入番事緊,斯速乘馹上來事,下諭,依前例,院書吏給馬下送,何如?答曰,依啓。
巳時未時,日暈。春坊日記
上在昌慶宮。停常參·經筵。
有政。吏批,以李埈爲副提學。玉堂日記
吏批,以金坽爲輔德。
侍講院啓曰,新除授輔德金坽,今在慶尙道禮安地,書筵入番事緊,斯速乘馹上來,下諭,依前例,院書吏給馬下送,何如?答曰,依啓。春坊日記
上在昌慶宮。停常參,只晝講。詩傳邶風,自式微止東方朔似之。入侍,知事洪瑞鳳,特進官崔來吉,參贊官李景仁,侍讀官鄭雷卿,檢討官李時楳,假注書李有淐,記事官李時遇·梁曼容。玉堂日記
內官高堅,假注書李尙載,前參奉洪有一,傳曰,此罪人等,今日內捧招入啓事,言于義禁府。右人等,傳旨囚。
禁府啓曰,今日大臣會同相議,前後流竄罪人,酌其罪名輕重,參以情法,或量移·或放歸·或分揀·或稟旨分秩書啓,而緣坐及圍籬罪人未蒙放者,亦依前例,竝爲開坐,以備睿覽之意,敢啓。答曰,知道。
禁府啓曰,高堅·李尙載·洪有一等,捧招以入事,命下矣。事係陵寢重地,本府堂上,所當齊會捧招,而判義禁洪瑞鳳,非但晝講入侍,且以兩陵奉審之官,不敢進參云,而同知事李演,昨日政改付軍職,時未謝恩,命招肅拜同參,何如?答曰,允。
又啓曰,高堅·李尙載·洪有一等,捧招以入事,傳敎矣。臣韓仁及臣尹履之,卽馳詣本府,而陵寢莫重之事,不可無長官而開坐。晝講罷後,判府事臣洪瑞鳳,使之來參捧招,何如?答曰,依啓。禁府謄錄
自巳時至未時,日暈。酉時,日暈兩珥。夜一更,月暈左珥。自□更至五更,月暈。春坊日記
上在昌慶宮。停常參·經筵。
禁府啓曰,高堅·李尙載·洪有一等,竝姑停刑推,議處事,傳敎矣。判義禁臣洪瑞鳳,陳箚辭職,莫重之事,臣等決不敢輕議,待判義禁出仕後議處之意,敢啓。傳曰,知道。禁府謄錄
卯時辰時,日暈兩珥,暈上有背,色內赤外靑。巳時,日暈。夜一更,月暈兩珥。自二更至四更,月暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
自昧爽至卯時,沈霧。春坊日記
上在昌慶宮。停常參·經筵。
有政。吏批,以沈之源爲應敎,姜大遂爲修撰。
謝恩,修撰金壽翼。玉堂日記
禁府高堅等公事。傳曰,莫重公事,不可如是矇矓,此公事,還出給。量移書啓單子。傳曰,澳·洛他中道移配。禁府謄錄
上在昌慶宮。停常參·經筵。
上在昌慶宮。停常參·經筵。
校理姜大遂辭職上疏。遞差。玉堂日記
禁府啓曰,定配罪人澳·洛·康文翼·鄭之問等,量移,李埁·李慕·崔應虛等,放歸田里,佶·億·健等,放送事,傳敎矣。臺諫方以還收成命論啓,不得擧行之意,敢啓。傳曰,知道。禁府謄錄
上在昌慶宮。停常參,只晝講。詩傳邶風,自毖彼泉水止所以爲忠臣也。入侍,特進官金自點,知事李弘胄,參贊官朴明榑,侍讀官鄭雷卿,檢討官李時楳,記事官尹文擧·李行遇·梁曼容。玉堂日記
禁府啓曰,啓下上言及照律公事等,判義禁方在調理中,出仕後相議回啓之意,敢啓。傳曰,知道。禁府謄錄
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
有政。
上在昌慶宮。停常參,只晝講。詩傳邶風,〈自〉北風其涼止諸篇放此。入侍,知事崔鳴吉,特進官李聖求,參贊官洪命耉,檢討官金壽翼·李時楳,記事官尹文擧·李行遇·梁曼容。玉堂日記
上在昌慶宮。停常參·經筵。
上在昌慶宮。停常參·經筵。
以黔毛浦萬戶金夢參拿來啓目,傳曰,西船交付後拿來。禁府謄錄
上在昌慶宮。停常參,只晝講。詩傳邶風,自二子乘舟止鄘風其爲訓誡深矣。入侍,知事李弘胄,特進官洪霶,參贊官李敏求,檢討官金壽翼·李時楳,記事官尹文擧·李行遇·梁曼容。玉堂日記
夜五更,沈霧。春坊日記
上在昌慶宮。停常參·經筵。
吏曹啓曰,本曹郞官,或以假官代行,事甚苟簡,今則春夏等都目政事,只隔一朔,實郞廳不可不豫爲差出,而擬望之人乏少,不得已守令中曾經者及時推人員竝擬,何如?傳曰,依啓。
李景仁啓曰,卽者禮曹以李景容·李榏處致祭時給馬草記,來呈矣。此人俱死於京中,已過四朔,又經葬埋,而今始擧行,祭不及尸之失,祭官往來之弊,俱爲未便,當該郞官及色吏,竝推考治罪,何如?傳曰,允。
正言趙壽益啓曰,臣之譾劣,百不逮人,雖尋常職事,猶恐難堪,況此言責重地,豈如臣者所敢冒居?而夢寐之外,新命遽及,驚惶隕越,無地自容,當感激洪私,奔走供職,而第緣臣身,有積年沈痼之疾,自月初症勢轉劇,遍身灼灸,悉成瘡癩,更觸風寒,蟄伏呻吟,遲延累日,今始來謝,逋慢之罪,固難逃矣。臣仍念凡人所見,各有同異,五字缺苟有所不安於心者,則豈容含默,而不爲罄竭其所懷乎?臣伏見兩司,以佶·億·健等請勿放還事論啓日久,而自上不惟不允,特下聖批,至有傷於風霧,未免夭折之敎,其惻怛之意,溢於言表,凡在瞻聆,孰不感動?當初佶·億等之得保性命,實出於聖上曲貸之恩,而顧今流竄,已至十年矣。國有大慶,猶未蒙宥,使之仍處謫所,必至於男不得婚·女不得嫁,抱恨終死於海島之中,此果聖上之所不忍,而不得與他流竄者等視之也。昔漢淮南王長謀叛,文帝,至封其四子爲侯,賈誼,以尊奉罪人之子爲非,誠爲確論,而當此大霈之日,稍加疏釋,俾得全活,則此實盛德事,亦恐無害於人臣將順之義矣。所見與同僚有異,不可仍冒。請命遞斥臣職。答曰,勿辭。
李景仁啓曰,正言趙壽益,再啓煩瀆,退待物論矣。傳曰,知道。
持平李起浡啓曰,蒙宥罪人,請收成命之時,兇逆之罪,多在量移,而未能竝論,以致物議。臣之失,與同僚閔光勳·朴守弘·洪柱一等無異同,而臣自數日以前,重傷右脚,專不運步,昨日症勢尤劇,不得與同僚偕避,以此以彼,罪戾俱大,請命罷斥臣職。答曰,勿辭。
持平李起浡啓曰,蒙宥中量移放歸之類,還收成命事,論啓與否,僚席商確,不爲擧論,其後以有物議,同僚引避添論,臣以賤疾,雖未參論,所見則與閔光勳輩無異。伏見執義鄭太和避辭,有曰,不可全沒己見,務爲苟同,是臣之見,與鄭太和有異也。且惡逆,天下之大罪,謂珙爲非逆則已,珙苟爲逆,而凶跡昭然,則佶·億·健等,實惡逆之子也。其在聖上,心雖不忍,王法至嚴,何可容私?是故,臣於頃日僚席,議請還〈收〉成命,而趙壽益避辭,有曰,稍加疏釋,俾得全活,此實盛德事,而亦無害於將順之義,是臣之見,與趙壽益有異也。且申景禛輦土之事,原其情則雖有怙眚之相殊,而事係陵寢,後弊可慮,所作之罪,非推考所可懲者,同僚再發停簡,臣終始牢拒,臣在病伏之中,同僚遽爲停論,是臣之見,與閔光勳·朴守弘·洪柱一等有異也。有此三異,其何敢一刻仍冒乎?請命罷斥臣職。答曰,勿辭。
李景仁啓曰,持平李起浡,再啓煩瀆,退待物論矣。傳曰,知道。
掌令閔光勳·朴守弘,持平洪柱一啓曰,綱常罪人,請收成命之時,臣等同席,可否搆草以啓曰,量移罪人落漏之事,其時席上,緃有異同之說,竟至落漏,俱不擧論,則是其時同席之意,實與鄭太和無異矣。退而聞之,多有非之者,同僚相議四字缺初雖不察,後有所聞,則到今添論,似或無害,而趙壽益引避之辭,以不欲苟同爲言,則是以臣等之言爲非也。且佶等之流竄,已至十年,今因大霈之典,遽下放釋之命,至於兩司之批,反降矜惻之敎,瞻聆所及,感激于中,臣等雖極無狀,豈不知將順盛德之爲美?而末世人心,實爲難測,天下事變,不可豫料,殿下今日放釋之恩,終爲佶等他日之禍,則殿下亦必有悔於此,而其於國家之不幸,爲如何哉?此臣等之所以連日論列,而趙壽益之所見,與臣等不同。且輦土之事,雖出無情,係關先陵,慮有後弊,臣等,於席上發論以啓,而五六日論執之後,臣等相議發簡,欲爲停論,則僚議不一,仍爲連啓,厥後數日,又爲發簡,則持平李起浡,以呈告之故,不爲拆見,自前呈告之員,雖不拆見,可論則論,可停則停,乃是流來舊規也。申景禛事,臣等之所以當初發論者,欲尊體面,而杜後患也。四字缺旣請拿問,聖明亦不允許,六字缺論列之後,似無不可停之事,五字缺之辭,又與臣等不同。以此以彼,不可自是己見,請命罷斥臣等之職。答曰,勿辭。
洪命耉啓曰,掌令閔光勳·朴守弘,持平洪柱一,再啓煩瀆,退待物論矣。傳曰,知道。
洪命耉啓曰,全羅左水使白善男,甲戌秋冬等,邊將褒貶等第,無一人居下,殊無嚴明殿最之意,請推考。傳曰,依啓。
獻納成汝寬,正言兪榥啓曰,佶·億·健放釋之命,出於曲貸之私恩,臣等非不知仰體聖意,而第佶等,以逆珙之子,自有當處之律,王法若行,則決不可投竄而止耳。至今得保性命,亦云屈法,豈有仍赦放還之理乎?非徒邦憲至嚴,實恐事變難測,殿下今日之欲令保全者,安知非後日佶等之禍乎?臣等之累日論列者,豈獨執法而已?所以慮後患也。伏見正言趙壽益引避之辭,以不欲苟同爲言,則是以臣等之言爲非也。且六字缺量移罪人,及申景禛停啓事,論議不一,竝皆引避,此亦臣等所已論之事也。俱不可晏然處置,請命遞斥臣等之職。答曰,勿辭。
李景仁啓曰,獻納成汝寬,正言兪榥,再啓煩瀆,退待物論矣。傳曰,知道。
韓必遠以弘文館言啓曰,兩司多官,避嫌退待,本館當爲處置,而或以病故未出,或以服制在家,往復之際,日勢已暮,未及齊會,明日待開門處置,何如?傳曰,依啓。
以左議政吳允謙再度呈辭,傳于洪命耉曰,不允批答。
有政。吏批,許爲竭忠效誠炳幾翊命寧社功臣嘉義大夫陽陵君,李時白爲奮忠贊謨立紀靖社功臣嘉善大夫工曹參判延陽君,李顯英爲資憲大夫行司憲府大司憲兼同知經筵春秋館事,金德諴爲知製敎,金槃爲通政大夫刑曹參議知製敎,洪命耉爲通政大夫行承政院右承旨知製敎兼經筵參贊官,韓必遠爲左副承旨兼經筵參贊官,沈之源爲通訓大夫行弘文館應敎知製敎兼經筵侍講官春秋館編修官,全益禧爲奉直郞守刑曹□郞,姜大遂爲通訓大夫行弘文館校理知製敎兼經筵侍讀官春秋館記注官,金壽翼爲中訓大夫行弘文館校理知製敎兼經筵侍讀官春秋館記注官,李祥慶爲通訓大夫行活人署別提者。參外,奉直郞行成均館學正崔愼一,奉正大夫行內資寺奉事李枝茂,啓功郞行成均館學錄兼養賢奉事李英發,通訓大夫行承文院正字金重鎰,將仕郞□陵參奉朴。外,閔應恢爲通政大夫行吉州牧使,宋諶爲通訓大夫洪原縣監。
兵批,趙翼爲資憲大夫知中樞府事,李時白爲兼五衛都摠府副摠管,黃六字缺將,金鎭爲兼五衛將者,金蓍國爲折衝將軍知中樞府事,金德諴爲折衝將軍行虎賁衛副司果,全湜爲折衝將軍行龍驤衛副護軍,許□□爲嘉義大夫行公淸道水軍節度使。
自昧爽至卯時,沈霧。自巳時至未時,日暈。
左議政吳允謙再度呈辭,不允批答。王若曰,霖雨思賢佐,予注意之方隆,巖廊失大猷,卿奉身之何遽?須存大體,毌恤浮言。因念予一人,未堪最多難。天災民隱,歎革祛之何時,俗偸風漓,痛朴淳之無日。十三年居位,奈國事之日非。一二臣共休,幸良弼之予賚。惟卿,啓乃心腹,作予股肱。濟南風流藉甚,士流之仰斗者,聲價蔚然,醇儒之姿,懷經綸之大才,濟川舟楫,耀羽儀於一世,扶廈棟樑,調陰陽順四時,謂上瑞之可致,佐人主鎭百姓,庶太平之有期。何意兩陵之崩頹,遽出一夜之風雨災,上天之淫潦,胡乃五字缺水下土,而舊陵,痛矣喬山之如毁。七字缺國人相聚而生疑,往審七字缺誣世譸張,爲幻末俗,何造謗而興訛?濁世澆風,多世人之好怪。靑天白日,在於卿而何慙?宜正色而鎭浮,豈潔身以求退?國家同休戚,在大義而當然,去留係安危,豈少嫌之可引?矧玆國疑已定,宜無芥滯於懷。雨災分明,益著重修之日,人言難信,齊忭上陵之官,毌執撝謙,亟回遐思之志。於戲,江湖縱樂,敢曰在家不知?疾病雖纏,亦宜臥閤論道,無負付托之重,益殫篤棐之忱。所辭宜不允,故玆敎示,想宜知悉。副修撰李時楳製進。
謝恩,應敎沈之源,校理金壽翼。以上燼餘
傳曰,前掌令姜鶴年,本以欺世盜名之人,過情聲聞,厚誣朝廷,始稱學行,超授六品,仍假山林之跡,屢托臺閣之列,前後恩命,旌招頻煩,而罔念君臣之義,怪妄之疏,慢辭悖語,略無顧忌。廢䘭放之江都,保全之道可謂盡矣,而掘地跳出,自速天刑,則宗社爲重,雖欲施以私恩,其可得乎?逆珙,附會仁俊之疏,首倡廢母之論,屢出逆口,罪在罔赦,而猶且薄示竄黜,至遣中使,護以屋轎,恩義兩全,無以加矣。逮至潛通孝立,共濟兇謀,散銀募兵,密備戎器,至於矯稱先后密旨,敢逞誑誘。雖賴屈法伸恩,得寢先后嚴鞫之命,而人神之所共憤,王法之所不貸,雖欲終始恩貸,廷臣沐浴之請,安得以拒之乎?其疏中所謂國言未已者,未知於何得聞見而發此言也。正刑雖不加,而屬籍旣已絶矣。乃敢稱之曰廢東宮·王子珙,有若無罪而枉死者然,不獨蔑王法而輕天討,隱然以逆魁爲奇貨,而熒惑一世之耳目,其心所在,誠不可測。且其所稱中智之資,非盛德事等語,妄加評品於君父,而形諸文字,至於撥亂反正,救先后於幽閉之中,正彝倫於旣斁之後,不但弔民伐罪而已,伯夷叩馬之諫,延年霍光之彈,非可擬議,而肆然詆辱,一至於此極,其無君不道之罪,固難容於覆載之間是如爲昆,中道定配爲只爲,義禁府傳敎爲良如敎。姜鶴年恩津定配。禁府謄錄
自昧爽至卯時,沈霧。自巳時至未時,日暈。春坊日記
上在昌慶宮。停常參·經筵。
韓必遠啓曰,明日常參·經筵,取稟。傳曰,停。
李景仁啓曰,大司憲李顯英,未肅拜,執義鄭太和,掌令閔光勳·朴守弘,持平李起浡·洪柱一,避嫌退待,今日以監察茶時之意,敢啓。傳曰,知道。
傳于韓必遠曰,淑儀處女揀擇日,來月望後擇定以啓事,言于該曹。
以領議政尹昉二十九度呈辭,傳于徐景雨曰,安心調理。
弘文館校理臣金壽翼,副修撰臣李時楳等,伏以,執義鄭太和,正言趙壽益,持平李起浡,掌令閔光勳·朴守弘,持平洪柱一,獻納成汝寬,正言兪榥,竝引嫌而退。量移放歸之事,當初已施其律,今蒙霈澤,將順盛德,固非不美,而關係倫紀之罪,實非惟輕之比,斷以一切之法,公論方張,則二字缺上力止,以致後議,勢難在職。疾病沈痼,未卽出謝,勢或然矣,而許多說話,專救佶等,猶恐不及,以逆珙二字缺得保首領,末減流竄,雖是聖上之全貸,其在王法則已屈,而一種論議,如是營護,殊失案法之大義。所見截直,秉法不撓,而或以苟同爲嫌,或以曲庇爲事,咎責輕重,各有所歸,至於停啓之際,方在呈告之中,雖有簡通,旣不開見,則別彼此之失,物議愈激,旋卽添啓,慮深後患,力爭不已,深得論事執法之體,而僚員之論,旣發停簡,則尤無俱避之嫌,邦憲至嚴,而不顧大義,橫生異論,咎實在彼,憲府是非,自有公論,退啓停論,少無不可。請執義鄭太和,正言趙壽益遞差,持平李起浡,掌令閔光勳·朴守弘,持平洪柱一,獻納成汝寬,正言兪榥,竝命出仕。傳曰,依啓。正言趙壽益,亦勿遞差。
正言趙壽益啓曰,臣本無似,猥叨言地,絲毫無補,瀆擾是事,臣罪萬萬。臣之昨日引避之辭,只言仰體聖意,略陳愚見而已,豈有一毫他意於其間?而專救營護等說,出於情外,其不諒甚矣。臣退伏私室,惟思罪譴之至,而勿遞之命,遽下於常規之外,臣實驚惶,不知所出。臣以新進,未諳事情,初旣見有拂於同僚之執法,終又見斥於玉堂之公論,臣雖無恥,何敢以已遞之官,一刻仍冒乎?請亟命罷斥臣職。答曰,勿辭。
韓必遠啓曰,正言趙壽益,再啓煩瀆,退待物論矣。傳曰,知道。
持平李起浡啓曰,事有是非,而兩是則無此理,臣之論,與正言趙壽益不同,以臣爲是,則趙壽益必非矣,趙壽益是,則臣必非矣。今聖明,旣許臣出仕,又遞趙壽益,是兩是之也。不亦異乎?竊伏念,人君立心,貴在正大,而正大之用,尤切是非,至如此等事,便是大段是非,尤當處以正大,彼是此非,則是彼非此,此是彼非,則是此非彼,使人心釋然,國論大定而已。豈可舍其正大,便用私意,使遠近瞻聆,咸有疑於聖明之心哉?臣愚以爲,近來衆論之多岐,橫議之間作,未必非聖明啓之也。臣雖無恥,不欲苟容於兩是之中。況臣避嫌中第三款,力言申景禛事不可停啓之意,此實臣之主見,而玉堂處置諫院之事,有曰停論,少無不可,是公論,許其停也。公論,旣許其停,則不欲停而終始牢執者,何敢偃然於臺閣乎?揆以彼此,決難仍冒,請命罷斥臣職。答曰,勿辭。
韓必遠啓曰,持平李起浡,再啓煩瀆,退待物論矣。傳曰,知道。
掌令閔光勳·朴守弘,持平洪柱一啓曰,佶等還收之請,實出於執法慮患之意,而一國公共之論也。臣等累日論列之後,異議橫生,是非各立,引避退待,今有出仕之請,而正言趙壽益,特下勿遞之命。大槪是非不可兩立,論議必有一定,臣等之論是,則趙壽益之論非矣,趙壽益之論是,則臣等之論非矣。今之事勢,決難竝容,請命罷斥臣等之職。答曰,勿辭。
韓必遠啓曰,掌令閔光勳·朴守弘,持平洪柱一,再啓煩瀆,退待物論矣。傳曰,知道。
獻納成汝寬,正言兪榥啓曰,夫叛逆者,通天下亘萬古極惡大罪之不可容貸者也。爲人臣子者,不可有一毫庇護之言,不徒不可有庇護之言,亦豈有一毫庇護之心哉?珙之謀逆之事,極其狼藉,昭著無疑,其身其子之繩以王法者,萬世之所不能易,邪意之所不敢生,殿下亦不得以私之也。當初逆珙之只令自盡,諸子之不爲收孥者,是殿下之屈法,而終未免過誤之歸也。近來王法不行,國綱不振,一種橫議六字缺之名,以爲曲護之資,罔念君臣分義之至嚴,有二字缺家立節之地者然,良可痛也。正言趙壽益,以䟽釋佶等爲是,而臣等以爲非,一是一非不可兩立,同在僚席,決難苟合,請命罷斥臣等之職。答曰,勿辭。
韓必遠啓曰,獻納成汝寬,正言兪榥,再啓煩瀆,退待物理矣。傳曰,知道。
韓必遠以弘文館言啓曰,兩司多官,本館又當處置,而應敎沈之源,以服制在外,校理姜大遂,時未肅拜,副校理李元鎭,以頃日推治之命,尙未行公,修撰尹坵,試射不參,方在推考中,以出仕爲難。只以入直上下番,處置多官,非但所見孤陋,事體極爲未安。明日待開門,在外同僚,盡爲牌招,使之同參,何如?傳曰,依啓。
韓必遠以備邊司言啓曰,訓鍊都監啓辭,本局弓箭·鳥銃兩色匠人九十餘名,所受役價,只是每朔料米十二斗,而布物則都監拮据矣,其所拮据者,不過都監加設二爐,一年,打造鳥銃二百餘柄,和賣於各官,月課一半,則爲明年二冶所用柴炭之資,一半則除給匠人矣,數年以來,外方月課之規停廢,鳥銃不得和賣,以此匠人朔布不得給,今旣四朔,且今本色有冶所改造之事,材木,雖以舊材移用,而所用石物·蓋瓦,工匠·役軍所食料布與雇立之價,皆自本色辦用,物力已竭,無他周旋之路,實爲憫慮,況本色軍物藏置房屋,元來二字缺間,而數年所造軍物,在在充滿,庫間加造之事,有不可少忽,其他本色所用許多雜物,無不辨於六字缺事罄乏,有同嫠婦計活,不得不每每仰瀆天聽,誠極惶恐,如得餘丁布數十同,則未給朔布,分給之前,加造庫間及未完冶所,可能鋪置之意,敢啓,答曰,言于備局事,傳敎矣。訓鍊都監弓箭鳥銃兩色資用罄竭之狀,誠可憫也。本都監,有貿販儲置之路,蓄積旣多,則勿論他色,可以推〈移〉補用,餘丁木,則乃四字缺物也。不可續續費用,今此鳥銃色所用布物,令都監每朔定式添給,俾無窘急之患,宜當。敢啓。傳曰,依啓。
韓必遠以禮曹言啓曰,今月二十日晝講時,特進官洪霶所啓,士氣之不美,非朝夕之可變,必在導率之如何,五字缺午年間入侍時,以蒙養之方,有所陳達,六字缺古之道,大不如前,祖宗朝童蒙敎官,必擇其文行有識之人,導率之,童蒙皆讀小學·家禮,今則只做科業,讀小學者絶無,必得着實勸奬,可以有益矣,自上有依啓申飭擧行之敎,其後未知擧行如何,平時則士子必入四學,入學時,小學及四書中一書,考講,或講於禮曹,或分講於四學,而出照訖,然後乃許赴科,文科覆試時,小學·家禮等書,率以爲常矣,以科擧勸奬,雖非作成之方,而今士子以科業爲重,亦宜着實擧行矣,一依特進官筵中陳啓,使之着實擧行,其後何以爲之,此兩事,問于該曹以啓事,傳敎矣。曾於往冬筵中,自上特下師友之敎近來專廢,其令敎官·訓蒙,着實爲之之敎,臣弘胄,時爲本曹判書,應行勸課條目,列錄以啓,知委中外,使之着實擧行矣。頃日臣履之,課試童蒙才時,小學應講者頗多,此蓋上年申飭之效。至如幼學入學時,小學及四書中一書,考講事,上年條目磨鍊知委,今年式年爲始,着實擧行,爲宜,以此意更爲申飭,宜當。文科覆試時,考講家禮四字缺六典所載,方爲遵行,而敎官擇差事,曾前吏曹常常來就臣曹同議,薦擧有名生進,或累擧不中,可合訓誨者,抄名置簿,銓曹臨政,取次擬望矣。今則吏曹與本曹同議差出之事,廢墜久矣。本曹無與於其間,令吏曹依筵中下敎,倣古擇差,何如?傳曰,依啓。十字缺且敎官中,小學盡心敎訓,八字缺付祿之時,明示賞罰,以爲勸徵之地,可也。
有霧氣。以上燼餘
上在昌慶宮。停常參·經筵。
韓必遠啓曰,明日常參·經筵,取稟。傳曰,只晝講。
以兵曹判書李弘胄楊州地掃墳呈辭,傳于徐景雨曰,給由馬,澆奠床備給。
政院啓曰,諸司吏胥輩,耗竊奸利,無處不然,而本院則役苦而食薄,實不及漢時斗食之吏,以故,新屬書吏,抵死牢避,百計圖免而後已。紀綱雖曰板蕩,豈容令幺麼下賤,任便擇利,一聽其圖免乎?此後厭其淸寒,規避不仕者,七字缺無得撓改,何如?傳曰,依啓。
政院啓曰,四字缺林大成,以願受步兵高品付祿事上言,啓下矣。本院檢律,逐日待漏詣闕,不廢晴雨,又滿朔數,歷歲供仕,三醫中最爲苦役,兼之捧食極薄,資活誠難,以此訴冤,實爲切迫。選上旣罷之後,給與步兵,則不違前例矣。但六品付祿事,入啓,特承傳行之未久,更爲廢格,誠爲未妥。今後每等付祿,着實擧行之意,該曹分付,何如?傳曰,依啓。
弘文館校理臣金壽翼,修撰臣尹坵,副修撰臣李時楳等,伏以,正言趙壽益,持平李起浡,掌令閔光勳·朴守弘,持平洪柱一,獻納成汝寬,正言兪榥,竝引嫌而退。救解逆屬,物議深惡,據法請遞,勢難在職,事無兩是,不欲苟容,有足可當,論議可否,或停或啓,未爲不可,而在告同僚,若爲終始牢執,則不待歸一,未七字缺義,有若立節,責有所歸,執法不回,所言直截,少無可避之嫌,請持平李起浡,獻納成汝寬,正言兪榥,竝命出仕,正言趙壽益,掌令閔光勳·朴守弘,持平洪柱一,遞差。答曰,依啓。
洪命耉以內乘言啓曰,今明日,東西道洗馬爲之之意,敢啓。傳曰,知道。
以車億福等拿來傳旨,傳于洪命耉曰,大臣奉審之日,輦去莎土不可之意,參奉,使守僕軍,言于繕工提調,而再三進退,惶不敢通等語,的實與否,亦爲問啓。
副司正李浚上疏,伏以,臣質本魯鈍,才非專對,意外承命,奉使異域,晝夜兢惶,惟以僨事辱國爲憂,到今隕越,無地措躬,而臣所受金汗所給鞍具馬一匹·貂皮十五領·人參缺斤等物,臣固敢不自私,請付該司,以補軍需之萬一。臣無任激切屛營之至。答曰,省疏具悉。所陳禮物,他例領受,可也。
以兵曹張俊一上言,傳于洪命耉曰,當初功減公事,令禁府數字缺
數字缺來啓曰,人主之威,非特雷霆,宜樂聞糾謬之言,容受觸諱之說,猶恐群下之畏威不諫。若以忠言之忤意,輒有罪罰之隨至,則其孰肯不顧其身之禍,抗論朝廷之得失乎?人各爲戒,言路自塞,末後之弊,有不可勝言。前參議羅萬甲,驚聽街談,悉陳所懷,過慮明時,言甚激切,原其本心,實無他意,言雖不中,情有可恕,特命罷職,有駭瞻聽。萬甲之以言致譴,固不暇念,而王言一出,四方傳播,中外之缺望,爲如何哉?請還收羅萬甲罷職之命。逆珙諸子,雖蒙聖上曲貸之恩,得保性命,而其在王法,猶有所屈,今因曠蕩之典,遽有放釋之命,論列累日,尙未蒙允,伏承聖批,至有特軫風雷之敎,其矜惻之意,溢於言表,臣等非不知將順之爲美。第念末世之人心不淑,天下之事變無窮,其所以容貸者,實非終始保全之道也。請還收佶·億放釋之命。投附逆賊,通天之大惡,請廢國母,萬世之罪人,至於不道之言,形諸詩句,爲人臣者,有不忍聞,而得保首領,皆是邦家之失刑,國有大慶,雖沛渙典,罪在罔赦,不可渾入於恩宥之中。況此敍用之命,將通仕路之謂也。兇徒餘孽,得免竄謫,任意偃息,咸囿聖恩,亦已足矣。豈可使此輩,復擬於淸朝之仕版乎?請還收澳·洛·鄭之問·康文翼·林健·崔濩·申恜·沈之淸·申昈·蔡有濟·申瑞廷·辛敬業·朴規·朴乾甲·鄭伋·全璥·任瑗·李元輿·劉敬甲·朴弘猷·李明·陳好善·高用厚等量移,洪景艇·尹聖任·曺挺立·鄭昌胤·郭天豪·郭天成·李憺敍用之命。親年七十勿敍三百里外,載在法典,而在京則呈狀于吏曹,在外則呈狀于監司處置者,乃是流來舊規也。醴泉郡守洪振文,不遵舊規,肆然陳疏者,猥濫之罪,不可不懲,請命二字缺。廣州牧使安穎男,性本四字缺曾所履歷,以貪婪見敗,到任之後,以沈酗爲事,一邑政令,委諸吏胥,至於糶糴重事,亦不致察,出納之際,專任下吏之所爲,保障之地,日就無形。畿甸不遠之地,所聞傳播,臣等所聞,實非尋常風聞之比,論執累日,尙未蒙允,何惜於一十字缺請命罷職八字缺莎土頹積,則爲臣子者,其可不告事十字缺輦去乎?微霜至氷,爝火燎原,如此等事,漸不可長,聖明,何不遠念於斯乎?況罪殊故誤,律有輕重,而得其當而已。豈以誤犯而原其罪哉?輦土推考,罪律失當,申景禛,請命拿問定罪。事有本末,罪有輕重,本可先而末可後也。重可急而輕可緩也,竊念委積莎土,移置曲墻,而往復之說,實由於此,則申景禛事爲本,而洪有一事爲末也。不告事由,任意輦去,而涉遁之辭,又作於斯,則申景禛罪爲重,而洪有一罪爲輕也。申景禛,止於推考,而洪有一,方加嚴訊,人情事理,豈容如是?目今大臣明辨,群疑洞釋,而只是緣此一款,尙致衆惑,此亦不可不念。請還收申景禛推考之命。傳曰,不允。
正言兪榥啓曰,人君聽言之道,必虛心而受之,寬假而貸之,六字缺事皆得中矣。前參議羅萬甲,七字缺隱,所論之事,雖或過中,而情有可恕,殿下不惟不能容受,而又從以特降罷職之命,瞻聆所及,孰不驚駭?見疏十字缺如何,而原其本情,出於爲國,則亦豈無可恕之道乎?其言,非萬甲之言,乃國人之言,而萬甲因此被譴,則是箝制國人之口也。萬甲一身,姑不暇念,而其於聖德之累,何哉?臣等所論,非有一毫私意,乃所以愛君上也。請還收羅萬甲罷職之命。八字缺八方,無論罪犯之輕重,悉蒙赦宥之澤,其在滌瑕蕩垢之德,可謂至矣。然其關係至重,在所罔貸,則決不可竝加肆赦,以壞朝廷之紀綱也,明矣。佶·億·健,以逆珙之子,得蒙全貸之恩,雖曰盛德,固當屛諸四裔,不可與同國,而今乃有放釋之命,人情莫不慨惋。伏承聖批,以或傷於八字缺爲慮,此雖出於殿下惻怛之至意,而十字缺請亟還收佶·億·健放送之命。天下之惡,莫大於附逆,綱常之罪,莫甚於廢母,人臣負此罪惡者,雖百赦而過千歲之久,其不可容貸也,明矣。澳·洛迎附賊适,劍扈逆瑅,林健·崔濩爲賊魁腹心,前後兇謀,無不主張,罪惡,與賊魁,少無異同,康文翼·鄭之問·申恜·沈之淸·李元輿·尹昈·蔡有濟·辛慶業·申瑞廷·李宗英·六字缺朴規·朴乾甲·李淸·鄭伋·崔應虛·三字缺李之皓·洪德民·朴弘猷·李明·陳好善·安佺·劉敬甲等,俱以逆黨,廢母之論,終始擔當,或倡悖惡之議,或陳兇慘之疏,多有不忍聞不忍言之事,此則罪大惡極,不待敎而誅者也。當初之止於流竄,已極失刑,未死之前,寧有移放之理乎?至於任器之·鄭碩儁·黃中允·鄭良胤·洪景艇·尹聖任·曺挺立·李憺·郭天豪等,皆以兇逆之黨,出入三司,助成兇逆,或連章累牘,同聲和應,原其罪狀,宜用極律,固當屛諸四裔,而安坐偃息者,亦云幸矣。豈可使此輩,更有通仕之望乎?請還收量移放送給牒敍用之命。二字缺正郞權稱,以逆賊鄭基安之妻父,基安就戮之後,不畏公議,偃然行公,其爲縱恣無忌,極矣。不〈可〉但遞差而止。請命削去仕版。正之爲任,爲一司之長,本司之事,無不摠攬焉,則決非庸劣者所可冒居也。司饔院正吳行敏,內贍寺正秦尙弘,爲衆唾鄙,見棄久矣。同僚之人,羞與爲伍,如此闒茸之輩,豈可置於長官之任?請命遞差。答曰,不允。
自卯時至巳時,日暈。未申時,日暈。以上燼餘
上在昌慶宮。停常參·經筵。
下直,麟蹄縣監尹晧。
韓必遠啓曰,明日常參·經筵,取稟。傳曰,停。
韓必遠啓曰,今日晝講爲之事,命下矣。知事洪瑞鳳,針灸受由,崔鳴吉服制,李弘胄疝症呈辭,知事金尙憲在外,李顯英·趙翼,竝未肅拜,今日晝講,何以爲之?傳曰,停。
以左議政吳允謙三度呈辭,傳于徐景雨曰,不允批答。王若曰,國事日非,無六字缺大臣年至,有臣閣論道之規,六字缺奚爲辭退之計?惟卿器量,實予蓍龜,四字缺輔相之才,其所負者甚重,出處之道,夷險之節,豈默會而後知?不勞施爲,坐鎭浮俗,凡所規劃,動合機宜,惟其有難進之風,是以多引疾之日,憂勤宵旰,孰與扶危?懇辭巖廊,曾靳許遞。當朝宿望,乃先王之所遺,濟世宏猷,非後輩之可及,不料鼎席之未暖,又辭章之告休。方今時勢之孔艱,況寡人之否德。自古國家之致亂,必因賢相之去朝,七字缺出城之行色何遽?江湖晩計,縱自送於就閑,仗倚初心,奈終孤於至望。訛言孔慘,猶且及於不搖,浮說雖多,顧何損於卿等?須念事機之汲汲,毋恤末俗之囂囂。於戱,相亦有終,予有所受。人惟求舊,卿豈暫辭?克體至懷,仍斷來牘。所辭宜不允,故玆敎示,想宜知悉。修撰尹坵製進
洪命耉以都摠府言啓曰,今日入直軍士,當爲中日習射,而二字缺如此,退行之意,敢啓。傳曰,知道。
以左參贊韓汝稷仁川地掃墳呈辭,傳于徐景雨曰,給由馬,澆奠床,備給。
全羅道觀察使元斗杓上疏,伏以,國家多難,屢經兵火,書籍散失,十亡七八,不惟窮鄕僻村寒生賤士,以載籍不備爲患,雖名公貴卿之家,亦有不見全書之歎。蓋前有壬辰·癸巳之變,後有甲子·丁卯之亂,諸子百家遺亡殆盡,六字缺可勝惜哉?竊伏惟念,朱子全書,關於繼開治亂之道,其所論著,如海涵地載,靡不畢具,誠可讀習而不可一日無者也,而朱子之時,適當宋室南渡板蕩之辰,慨時獻猷,發策陳章,萬言備言內修外攘之事,治亂興亡之由,賢邪進退之幾,而大槪與今時勢,不甚相遠矣。若使其言,用之於今日,誠所謂有王者作,必來取法者也。然則其爲書顧不重歟?第此書之行於世者,絶而僅有,往在宣廟朝元年乙亥之歲,命書館印出,而其時不用板刻,造用鐵印,故隨卽毁,所布不廣,加以變亂之後,散失無餘,能保此書者千一,故士之得見者,蓋寡,而其所或傳者,亦非全帙,亦豈非斯文之不幸歟?臣嘗慨然於此,臣雖素昧爲學之方,希慕聖賢之心,不可謂專無也。是以每聞人有藏此書者,輒求之,求而幸得之,則不計遠近而必致之,如是數年,僅得二三本,雖非完帙,或卷卷遺失矣。臣遭八字缺以朝夕號慕之餘,乃率一家子弟,九字缺收拾落篇,裒合累本,遂成一完書,置諸案中,以爲刊行之本矣。臣免喪之後,猥蒙天恩,按節本道,臣所按之道,物役稍優,臣之宿願,庶可遂矣。臣到任之後,卽欲鳩工聚材,刊刻此書,廣布中外,使願見此書者,家藏戶有,臣之本意也,而適値詔行田政,前後疊到,奔遑於此,無暇及此矣。雖然湖南寺刹僧徒,皆是刻手,召集數十百人,爲此刊役,其所用板木,亦且方便造備,始役五朔餘,今始訖工,故先爲印粧六件上送,以備乙夜之聖覽,又上二件,以補東宮進德之具,各將一件,分送玉堂·春坊,以爲儒臣討論啓沃資矣。嗚呼,宋朝以不用朱子之言,終就滅亡,故後之忠君憂國者,莫不痛恨於時君,則吁亦可謂後世之鑑哉。然其人已死,其書猶存,稽古踵行,一遵不違,勿使後之視今,猶今之視昔,亶在殿下之一身,微臣之望,實有深焉。噫,任力服役,乃臣之職耳。言及經學,實有越俎之嫌,區區獻書之誠,自不能遏,出位之誅,臣不敢逃,干瀆宸嚴,無任激切屛營之至。答曰,省疏具悉。六字缺刊行希貴之文,予用嘉尙,疏末所陳,其意深切,當留念焉。
韓必遠以吏曹言啓曰,戶曹判書有闕,依近例,令備邊司議薦,何如?傳曰,依啓。
李景仁以備邊司言啓曰,以本司草記,答曰,此言,與當初講定之言不同事,傳敎矣。臨行,臣等會于本司,以到彼問答說話,逐條書寫以給,而僉意皆以爲,金差贈物六字缺些少事,爭於汗處,反有示弱之嫌,五字缺得誤爲措語,有若取稟定奪者然,則非但事體不然,或不無意外勒定之理者,極爲允當。且馬差言於金浚曰,吾入去之後,告于汗前,以爲定約,使臣亦提起其言云云,則是實自爲擔當之言也。金差到彼,知汗之見許,則彼必依前所言,以爲己功,汗意不欲,則自我輕先發言,不無示弱之嫌,故以勿爲自我提起之意,書給,而事出忙遽,不得更稟,至煩聖敎,不勝惶恐。敢啓。傳曰,知道。
知中樞府事趙翼上疏,伏以,臣之宿疾,反覆爲患,積有年所,雖軀命猶存,而苦痛常在身,通十歲月之內,安平之日甚少,辛苦度日,頓無有生之樂。竊念長此困極,無有窮時,與其坐而待死,寧盡其治療之方,爲背城戰之計,自前月呈辭爲鍼灸,刺砭燒灼,一時竝行,忍過痛楚,已至月餘,今幸似有少效,而證猶時時往來,若或中止,盡棄前功,以是敢辭都憲之命,方俟傲慢之誅。不意樞府之除,又出望外,聖恩隆渥,感激何極?顧其疾病事勢,如前所陳,雖使卽止鍼灸,滿身瘡穴,完合未易,今至數日,尙未能出謝恩命,憂惶震悚,不知所爲。且竊念此職,本是閑局,雖或曠闕,猶不至廢事,至於所兼同知經筵世子右賓客,皆不可暫曠之職,臣之忝冒,本爲非據,而乃復曠闕至此,罪實萬死。伏乞聖明,天地父母,俯察筵席輔導之責,非臣所堪,而臣之病勢,決難供職,亟許遞免,使得更爲鍼灸,以延沈痼殘喘,復有生全之望,不勝幸甚。答曰,省疏具悉。卿之病勢如此,兼帶知經筵,當勉副焉。
持平李起浡來啓曰,羅萬甲疏中,有諱災等語云,使其疏辭,雖一於此,聖上猶當慮其或然,倍加修省,是固可喜而不可怒也。且疏中有宮闈等語云,則此實國人之所聞而莫不深憂者也。殿下自當惕然動念,嚴然省躬,豈宜便加威怒,以絶言路哉?侵斥之言,不必深咎,而滿紙陳達,無非忠憤所發,則罪以動搖,人固不信,請還收羅萬甲罷職之命。逆珙諸子,雖蒙聖上曲貸之恩,得保性命,而其在王法,猶有所屈,今因曠蕩之典,遽下放送之命,論列累日,尙未蒙允,伏承聖批,有特軫風霧之敎,其矜惻之意,溢於言表,臣等非不知將順之爲美。第念末世之人心不淑,天下之事變無窮,其所放還者,實非終始保全之道也。請還收佶·億·健等放送之命。投附逆賊,通天之大惡,請廢母后,萬世之罪人,至於不道之言,形諸詩句,爲人臣者,有不忍聞,而得保首領,皆是邦家之失刑,國有大慶,雖沛赦典,罪在罔赦,不可渾入於赦宥之中。況此敍用之命,將通仕路之謂也。兇徒餘孽,尙免竄逐,晏然偃息,咸宥聖恩,亦已足矣。豈可使此輩,復加於淸朝之仕版乎?請還收澳·洛·鄭之問·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·鄭伋·全璥·任瑗·李之皓·劉敬甲·朴弘猷·李明·陳好善·高用厚等量移,洪景艇·尹聖任·曺挺立·鄭良胤·郭天豪·郭天成·李憺等敍用之命。陵寢,此何等地也?不幸而莎土頹積,則爲臣子者,其可不告事由,不稟朝廷,而任意輦去乎?微霜至氷,爝火燎原,如此之漸,斷不可長,聖明,何不遠念五字缺罪殊故誤,律差輕重,而亦豈以誤罪而元無其律哉?輦土推考,罪律相懸,申景禛,請命拿問定罪。事有本末,罪有輕重,則本可先而末可後,重可急而輕可緩也。竊念頹積莎土,移置曲墻,而往復之說,實兆乎此,則申景禛事爲本,而洪有一事爲末也。不告事由,任意輦去,而涉遁之辭,又作於斯,則申景禛罪爲重,而洪有一罪爲輕也。申景禛,止於推考,而洪有一,方加嚴訊,是不究其本而究其末,不治其重而治其輕也。人情事理,豈容如是?況今大臣明辨,群疑洞釋,而惟此一款,尙致衆惑,此亦不可不念。請還收洪有一刑推之命。惡逆之子,在典罔赦,止於投荒,已極屈法,聖心至仁,雖有放還之命,邦憲極嚴,豈無公共之論乎?前正言趙壽益,身居言地,敢生異議,不循公議,妄進營護之說,謀亂是非,大壞義理,若此不懲,終至於君不君臣不臣,而國不爲國矣。趙壽益,請命削奪官爵。答曰,不允。
傳于徐景雨曰,政事,明日爲之。
正言兪榥來啓曰,人君聽言之道,必虛心而受之,寬假而貸之,然後人無不獲,事皆得中矣。前參議羅萬甲,聞諸國言,悉陳無隱,所論之事,雖或過中,愛君之心,斷無他腸,殿下不惟不從,反下罷職之命,凡在瞻聆,孰不驚悚?原疏未下,雖不知措語之如何,而原其本情,出於爲國,則亦豈無可恕之道乎?其言,非萬甲之言,乃國人之言也,而萬甲仍此被譴,則是箝制國人之口也。萬甲一身,固不暇念,其於聖德之累,何哉?臣等所論,非有一毫私意,乃所以愛殿下也。請還收羅萬甲罷職之命。國有大慶,加恩八方,毋論罪犯之輕重,悉蒙疏放之鴻澤,其在滌瑕蕩垢之德,可謂至矣。然其關係綱常,在所罔赦之罪,豈以大霈而肆赦,以壞朝廷之紀律也?六字缺逆珙之子,得蒙全活之恩,雖曰盛德,固當屛諸四裔,不可與同國,而今乃有放還之命,瞻聆所及,孰不憤惋?臣等論執累日,一味牢拒,此雖出於殿下惻怛之意,而實非終始保全之道也。揆以邦憲,參之時勢,決不可全然放釋,請勿留難,還收佶·億·健等放送之命。通天之惡,莫大於附逆,綱常之罪,莫重於廢母,人臣負此罪惡者,雖百赦之過,千歲之久,其不可容貸也,明矣。澳·洛迎附賊适,劍扈逆瑅,林健·崔濩爲賊魁腹心,前後兇謀,無不主張,罪惡,與賊魁,少無異同,康文翼·鄭之問·申恜·沈之淸·李元輿·尹昈·蔡有濟·辛敬業·申瑞廷·李宗英·朴規·朴乾甲·李淸·鄭伋·崔應虛·全璥·任瑗·李之皓·洪德民·朴弘猷·李明·陳好善·安佺·劉敬甲等,俱以逆黨,廢母之論,終始擔當,或獻悖逆之議,或陳兇慘之疏,多有不忍聞不忍言之語,此皆罪大惡極,不待敎而誅者也。當初止於流竄,已極失刑,未死之前,豈有移放之理乎?至於任器之·鄭碩儁·黃中允·鄭昌胤·洪景艇·尹聖任·曺挺立·李憺·郭天豪·郭天成等,皆以兇徒,或盤據三司,助成兇逆,或連章累牘,同參廢論,雖不得置之極律,快正王法,而豈可使此輩,更有通仕之望,而重貽朝廷之羞乎?恩敍一下,莫不駭異。請亟還〈收〉量移放送給牒敍用之命。正之爲任,爲一寺之長,本司之事,無不摠攬截決,殊非庸劣者所可冒居也。司饔正吳行敏,內贍正秦尙弘,爲人闒茸,不合於長官之任,請竝命遞差。夫珙之爲逆,出於殿下之至親,此誠一國臣民之不幸,豈但殿下之不幸而已哉?殿下徒懷不忍之心,屢下惻怛之敎,至情所在,思欲全活,凡有血氣,孰不感歎?槪六字缺諸賊謀逆,而珙不與參謀云,則或者全活十二字缺意,猶之可也。至於戊辰之十三字缺賊也。珙乃散銀募兵,十二字缺無疑,其時參鞫諸臣,無彼此大小,知其實狀,莫不痛駭而切骨也。當沐浴請討之日,臣民咸憤,鬼神皆誅,此誠至公,無非爲宗社大計,則夫孰有一毫異議?而殿下不忍之心,不得以私之也。殿下猶且曲貸焉。逆珙而只令自盡,其子而止於流竄,是皆私恩所加,王法不行,而國家之綱紀蔑矣。今佶·億·健還收之請,實出於公共之論,同於其間而一種將順之論,分而爲岐,國是靡定,有此朋黨之歸,今日之事,誠可寒心。噫,如使珙,不爲謀逆則已,此實宗社之大逆,國人之同讎,則哀矜存活,不過殿下之恩,同辭討逆,是臣子之大義,惟彼將順聖意云者,未知八字缺膠守當初將順之說,而不辨眞是非,終始異論者,獨非殿下之臣子,而拂半行缺殿下之不忠乎?今日立殿下之朝,衣殿下之衣,食殿下之食者,皆有識名流,則議論之際,必同辨義理,務在公正,使天下後世,君臣之分義定,國家之是非明矣,而橫議紛紜,熒惑群聽,此臣等之所深憂者也。前正言趙壽益,以年少新進之人,纔任言責,首發異論,而罔念分義之至嚴,假托將順之一說,挺身營護,有若爲缺家立節之地者然,其爲蔑國法無忌憚,甚矣。如此而不治,則附會無恥之輩,無所懲戢,請趙壽益削奪官爵。答曰,不允。以上燼餘
上在昌慶宮。停常參·經筵。
韓必遠啓曰,明日常參·經筵,取稟。傳曰,停。
韓必遠以禮曹言啓曰,卽接典牲署所報,則五六字缺黑牛非陸地産畜之物,例自數字缺出送四五字缺前期肥養,各其月令上納,無弊封進,而今到公淸監司移文內,四月令黑牛二首,當爲上送,而本道留養,只缺首,前頭各朔所納,決無及期封進之理,生事可慮,殊極渴憫,祭享重事,視爲尋常,致有闕封之地,全羅監司處急急下諭之意,入啓云云,臣曹三月則,已以此事,至於請推監司濟州牧使,入啓行會,而尙不擧行,事迫燃眉,委屬未缺急急擧行事,更爲下諭于全羅監司處,何如?傳曰,依啓。
徐景雨啓曰,今日爲政事,命下矣。都承旨李敏求式暇,右承旨洪命耉式暇,臣當進吏批,院中,只有左副承旨韓必遠,同副承旨李景仁,而景仁,兵批當進去,何以爲之?傳曰,左副承旨進去。
吏批,判書李聖求式暇,參判尹墀進,參議朴潢在外,左承旨徐景雨進。
兵批,判書李弘胄點考坐起進,參判鄭廣成點考坐起進,參議睦敍欽進,參知李昭漢點考坐起進,左副承旨韓必遠進。
吏批啓曰,判書李聖求式暇,參議朴潢在外,小臣獨政未安,何以爲之?敢稟。傳曰,仍爲之。
吏批又啓曰,玉堂擬望之人乏少,相避人員,竝擬,何如?傳曰,依啓。
傳于李景仁曰,召對爲之。
李景仁以都摠府言啓曰,副摠管李溟,義禁府坐起晝仕,請出標信。傳曰,知道。
李景仁以兵曹言啓曰,今日政事,與訓鍊院新番軍士點考坐起相値,請分司。傳曰,依啓。
李景仁以義禁府言啓曰,洪有一加刑事,已爲命下,而臺諫方以還收成命論啓,刑推事,何以爲之?敢稟。傳曰,姑爲仍囚。
刑曹判書具宏上疏。伏以,今此司寇之長,實是人臣異數榮光,犬馬之齒雖老,殘命未絶之前,何敢以螻蟻便調,更有十字缺顧臣情勢有一字缺分幽谷者,玆不避猥越之誅,仰瀆於天地父母之下,伏惟少垂察焉。以如臣譾劣不似,三拜司寇之長,一之而知猥,再之而益懼,三忝而不獲退,前後二周,則其間大小詞訟,輕重按獄,難以一二而計,其何能每事得宜,一遵公法,使彼見屈者,心自服而口無言也?八字缺自知履氷戒心,與日滋甚。今伏見六字缺滿紙辭說,無非詆臣曹,而偏護曲循等語,不一而足,欲引咎而自劾,則區區執迷之見,尙不覺其昨非,欲貪戀而冒行,則爲訟官而被偏護之斥,此臣所以知聖恩之可懷,知天威之難犯,進退狼狽,不得不煩聒於天地父母之下,乃敢一一縷縷。元告松玉文記,則七字缺午九月十三日財主父明長女明時衿給十字缺載錄呈狀中,壬申十一月李元鎭六字缺其時聽伴人申應春之言,私通於泰川縣囚禁松玉奴乞伊良妻彦婢,竝産貴時,公然奪來,彦婢子女三口,竝願推之。元隻代奴乭山文記,則萬曆四年丙子四月初十日,財主前慶尙右虞候邊女壻李潔,別給宣川居奴乭屎良妻,竝産婢軍時一所生婢於里介懸錄,彦加屎及三字缺男等,則於里介得復所生,而不在於文記中,四字缺之所覈而處之者,只是彦非·彦加屎中,惟良賤二字缺定,而彦非娚妹所居谷山郡粘移中,彦非同生娚二字缺繼立前後招及其妻愁里介供招所出,有萬分不相符,彦加屎·彦非中,或以爲一,或以爲二,只擧彦介屎李元鎭家捉去之節,而不擧其同生起宗繼立等竝推之事,且乭山之元狀中,六字缺立等竝訟之,若以彦加屎謂其婢於十字缺捉去之際,其同生起宗繼立,萬十二字缺與地名相背,而彦加英十三字缺者,元鎭也。松玉則雖不得十四字缺二人不爲元鎭家之所推,而且其十字缺無入籍之官,而且彦非之初夫乞伊之說,別無可露之違端而得者也。當其結尾之際,所當以其是非之處,一一枚擧,而只計大數,而不能盡遍者,亦慮亂後士夫家,有文無其五字缺歲月不得推者,通京外之大患也。三字缺或因人陳告,或考官籍,得以推去四字缺此李元鎭,若先世元無可據之事,則必不爲自作僞造,與常人爭此數口奴婢。且元告松玉狀頭,有聽其伴人申應春之言,而且應春之名,亦在元隻狀中。臣仍念當應春之告於十字缺之音相似而難辨者,謂於里介十三字缺又與申應春相謀而付之十三字缺於里介身死無更憑十三字缺之事,故不得以心跡一一於結尾六字缺訟之咎,臣曹反以是爲執法屈訟者之咎,訟官四字缺常然,而臣雖無狀,旣忝長官,橫被偏護誤決之名,何敢自以爲是,仍冒呼唱,重貽淸朝之辱哉?伏願聖明,亟遞臣職,以安愚分,不勝幸甚。答曰,省疏具悉卿意。訟者自是之言,不必相較,勿宜控辭,安心察職。
持平李起浡來啓曰,羅萬甲疏中,有諱災等語。夫水災亦災之大者,使其疏辭,皆一於此,殿下猶當慮其或然,倍加修省,是固可喜而不可怒也。況其疏中,又有宮闈等語云,則此實國人之所嘗聞而深以爲憂者也。殿下自當惻然動念,嚴惟杜漸,而豈宜便加威怒,以絶言路哉?侵斥之言,不至大段,而滿紙陳達,無非忠憤所發,則罪以動撓,人固不信,請還收罷職之命。逆珙諸子,雖蒙聖上曲貸之恩,得保性命,而其在王法,猶有所屈,今因曠蕩之典,特下放釋之命,論列累日,尙未蒙允,伏承聖批,至有特軫風霧之敎,其矜惻之意,溢於言表,臣等非不知將順之爲美。第念末世之人心不淑,天下之事變無窮,其所以放還者,實非矜惻保全之道也。請還收佶·億·健放送之命。國有大慶,雖沛赦典,罪在罔赦,不可渾宥。況此敍用之命,將通仕路之謂也。豈可使兇徒餘孽,復擬於淸朝之仕版乎?請還收澳·洛,鄭之問·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·鄭伋·全璥·任瑗·李之皓·劉敬甲·朴弘猷·李明·陳好善·高用厚等量移,洪景艇·尹聖任·曺挺立·鄭良胤·郭天豪·天成·李憺敍用之命。陵寢,此何等地也?不幸而莎土頹積,則爲臣子者,其可不告事由,不稟朝廷,而任意輦去乎?妄作之罪,不可不懲,將來之弊,不可不慮,申景禛,請命拿問定罪。事有本末,罪有重輕,則本可先而末可後,重可急而輕可緩也。竊念頹積莎土,移置曲墻,而往復之說,實兆乎此,則申景禛爲本,而洪有一爲末也。不告事由,任意輦去,而涉遁之辭,竟作於斯,則申景禛罪爲重,而洪有一罪爲輕也。申景禛,止於推考,洪有一,方加嚴訊,是不究其本而究其末,不治其重而治其輕也。人情事理,未可如是。矧今大臣明辨,群疑洞釋,惟此一款,尙致衆惑,此亦不可不念。請還收洪有一刑推之命。惡逆之子,在典罔赦,止於投荒,已極屈法,聖心至仁,雖有放還之命,邦憲極嚴,可緩執法之論?前正言趙壽益,身居言地,敢生異論,托以將順之名,實進營護之說,謀亂是非,大壞義理,若此不懲,終必至於君不君臣不臣,而國不爲國矣。趙壽益,請命削奪官爵。答曰,不允。
正言兪榥來啓曰,臣於頃日,蒙宥罪人,八字缺之際,禁府文案,不許出外,故使十字缺啓,而其中鄭伋·劉敬甲,乃前量移者,而不當量移之類也。事雖旣往,罪實難宥,則追論亦或無妨,而初不詳察,混同竝論,有若同時蒙宥者然,臣之所失,著矣。且臣於本月初一日推鞫廳進參之時,皆以爲金慶恒牒報內,以爲金起男不下一杖取服云,而受刑狼藉,參鞫諸臣,莫不駭異,臣及憲府論劾其瞞報之罪,其後公議頗稱冤枉,臣取考當初監司狀啓,則果有加刑字,實非慶恒私自用刑,欺罔朝廷之罪也。臣於其時,當親見文書,然後方可擧劾,而只聞鞫廳之言,率爾陳啓,論事失實,尤所難安。以此以彼,決不可仍冒,請命遞斥臣職。答曰,勿辭。
獻納成汝寬啓曰,臣於蒙宥罪人九字缺時,使下吏,謄書禁府文書,逐名以論,而其中鄭伋·劉敬甲,實非今番量移之類也。其罪雖不可不論,不當混淪於今番量移中。且金慶恒論劾時,以不下一杖欺罔朝廷,爲罪目,而今聞慶恒報草及監司狀啓,有加刑之語云,則似無欺罔之罪。而臣除授本職之初,不及詳愼,未免仍前啓論列,前後事不察之失,大矣。請命遞斥臣職。答曰,勿辭。
持平李起浡啓曰,臣伏見諫院引避之辭,蒙宥罪人所論中,鄭俊·劉敬甲,乃前所量移者云,則罪雖可論,不當混列,瞢然之失,臣所難免,請命遞斥臣職。答曰,勿辭。
李景仁啓曰,正言兪榥,獻納成汝寬,持平李起浡,再啓煩瀆,退待物論矣。傳曰,知道。
以領議政尹昉三十度呈辭,傳于李景仁曰,安心調理。
以備邊司尹璛等狀啓粘目,傳于李景仁曰,從胡馬匹,自前元無上京之規,故馬匹一款,付標以下矣。
韓必遠以禮曹言啓曰,胡差馬夫大等,率從胡一百六十餘名,今月二十一日渡江,六字缺句管堂上郞廳,差出以待等事,使之速爲擧行之意,分付該曹,何如?傳曰,依啓。
以戶曹臨海君夫人上言粘啓,傳于李景仁曰,此回啓,似涉不察,承旨察見事,傳敎矣。以上言內辭緣觀之,則一字缺島賜給,在於丁丑年間,而反正後,特許還給,姜台老稱名人,自平時稱其祖上立案處耕食之言,果爲的實,則旣不干涉於司僕寺,而別無査覈之事,六字缺此等事還出給,更爲回啓,八字缺牧場似是一處,而此回啓中稱以七八字缺
韓必遠以成均館言啓曰,館學儒生,三時支供,出處極爲艱乏,所見埋沒,不成貌樣。臣等取考乙丑年本館啓辭,有曰,平時則各處各島斜水所納,一一收捧,猶且不足,司贍木十五同,每年例來貿用,猶不足,亂後則只有內贍木題給之規,而斜水處只江華·喬桐·南陽·富平等官折受處斜水數字缺戊辰五月江華留守狀啓,十字缺其用極繁,勿論公私船免稅與否,每船收貰多少,以爲行宮緩急之用,而成均館斜水之弊,最所難者,每船旣有本館所納,而又私斜水侵責諸船,利歸下人,而公家所獲甚少,今年則本館斜水,一切勿爲,待其畢捉,自臣處量宜直送于本館,宜當,令該曹量宜處置事據戶曹覆啓內,狀啓內辭緣,誠是,狀啓施行,啓,依允,每船收稅二甕,似爲過重,從略收捧事,判下,其後江華留守,更爲狀啓,館所送人斜水事,一切勿爲,自本府依前直送本館,限三年本府儲峙措備間一體施行據,戶曹覆啓節該,上年適値穀貴,貿販無多,且被侵於成均館,不一而足,極爲苦悶,然不可以一噎廢食,依狀啓待秋販貿,成均館竝爲知委,何如?啓,依允,此後本館官吏更無斜水之事,只每年江華所送白蝦醢十字缺初一日輪對時,養賢庫主簿所啓,本館居齋士子饌物支供之路,與平時異,平時則喬桐·江華·富平·南陽等官斜水白蝦醢百餘甕,以醢爲饌,或換賣以補佐九字缺中間斜水事,不得爲之,只白醢十餘甕,許多儒生朝夕饌物,極爲艱窘,斜水事,依前施行,何如?傳曰,言于該曹。傳曰,儒生,如何?輪對官對曰,東齋生進二十人,幼學九,西齋生進十人,幼學十人事據,戶曹啓目,京各司直送差人斜水之擧,不無弊端,故丁卯,因江華留守狀啓,革罷斜水之事,醢十甕,每年定數上送,已成近例也,本館自今爲始,亦有斜水之事,可以補用,江華等地斜水之事,更爲施行,何如?崇禎四年四月初三日同副承旨臣呂爾徵入啓,依允矣。今日本館之事,極爲難處,下人輩外處作弊之事,臣等亦所熟聞,因此減之又減,支供之難,亦如河啓圖所啓。其時居齋儒生,未滿八十,而饌物支供之難,亦且如此,況今增廣·圓點中外士子居齋之數,已至二百四十餘人,前頭遠方之儒,又不知其幾許居齋,而飯米則報戶曹加給,而饌物則無一分加給之處,常捧十甕遺儲之醢,責辦於饌物次知主掌之泮隷,引用丐貸,決無支當之勢,一日飯米,已至四石之多,則饌物容入,據此可知。而其時該曹所謂他處斜水可以補用云者,乃指頃日本館啓辭,全羅各道收稅之事,而非但元數不多,其時入啓蒙允之後,本館以彼此便益之意,移文本道輸送,則本道又令本館差人輸去,本館更爲移文,令本道輸送,而不見形影,設令早晩上來,元數零星,前後貸用,亦難充報,豈非渴悶之甚?大槪自前增廣·圓點,乃京外士子之所趨,而非常有之事,增廣旣過之後,則猶可支撑過日,但其目前供饋之難耳。前頭圓點日子,尙有八十餘日,設令該曹參商事勢,限圓點間,量給饌價,以爲保存支供之地,何如?傳曰,依啓。
吏批,李聖求爲資憲大夫吏曹判書兼同知經筵事,崔鳴吉爲奮忠贊謨立紀明倫靖社功臣崇祿大夫行□曹判書兼同知經筵成均館事弘文館大提學藝文館大提學同知春秋館事世子侍講院左副賓客完城君,趙翼爲兼藝文館提學同知春秋館事世子侍講院右副賓客,鄭太和爲通訓大夫禮賓寺五字缺兼世子侍講院弼善校書館惠民署醫學敎授,沈之源爲通訓大夫行司憲府執義知製敎,尹烇爲通訓大夫行司憲府掌令,黃胤後爲通訓大夫行司憲府掌令,宋希進爲中訓大夫行司憲府持平,閔光勳爲通訓大夫行成均館直講知製敎,李曼爲中直大夫行四字缺知製敎,李一相爲朝散大夫爲弘文館記事官者。外,申景珍爲嘉善大夫行寧邊大都護府使,崔渷爲通訓大夫行全州判官者。兵批,鄭廣敬爲嘉善大夫行義興衛大護軍,尹煌爲折衝將軍行龍驤衛副護軍,朴守弘爲折衝將軍行龍驤衛護軍,洪柱一爲禦侮將軍行龍驤衛副護軍者。
召對。入侍,參贊官韓必遠,侍讀官金壽翼,檢討官李時楳,記事官尹文擧,記事官李行遇,記事官梁曼容。上御文政殿,讀前受音釋一遍訖。侍讀官金壽益,進講君子偕老桑中二篇。上讀音釋一遍。壽翼曰,此章盛言服飾儀容之美,所以刺宣姜之不稱,不淑二字,乃篇中要語也。上曰,云如之何者,何意?李時楳曰,正似如禮何,如樂何之意也。上曰,云如之何,雖諺解而吐未瑩矣。時楳曰,當初十二字缺致有如此未盡之弊矣。九字缺展如之人兮邦之媛也者,無德可稱,故以爲歎惜之辭也。后妃,上承天地祖宗,下臨子孫臣庶,而宣姜之不淑如此,乃所以嗟惜也。采葑·采菲·采麥,言其易求也。孟姜·孟庸·孟弋,皆當時望族,非特此數姓爲然也。此亦如此,其他可知也。上曰,衛之淫風,至於世族相竊妻妾,甚可怪也。壽翼曰,宣姜之風,染之。上曰,上行下效,捷於影響,所以然矣。善行難學,惡德易染,此何故也?時楳曰,六字缺如崩,人之通患也。雖然亦在導率之如何耳。上曰,人性本善,尤速於從善,而聖人爲邦百年,乃有所成立,爲善似難,何也?不但古時爲然,以昏朝觀之,則中人以下,至十年,盡染於其惡,以此揆之,惡德染易矣。時楳曰,昏朝時事,何可言哉?爲朝士者,喪其廉節,貪其富貴,非大段不道之事,則雖或有不爲者,而習俗滔滔,浸染日甚,而立節不易者甚少矣。或有特立不撓,砥礪行義者,雖遇亂世,不失其本心,以功名富貴,視若弊屣,而不入於其中矣。士大夫以聖訓自守則善矣。上曰,此言,是矣。以學問爲心,則終無所奪,而無有疵累,但以文章富貴爲心,則其所存,豈能無變?必遠曰,古者人生七八歲,必讀小學,今則讀小學者絶無,故長而立朝,所操如此矣。方今敎官雖設,而更無訓誨之道,故外而學校亦廢,慶尙道大賢輩出,最稱多士,而未聞有一人有志於學問者,甚可寒心。此下皆缺。以上燼餘
上在昌慶宮。停常參·經筵。
韓必遠啓曰,明日常參·經筵,取稟。傳曰,停。
大司憲李顯英啓曰,臣於昨日,進參於蒙宥罪人還收成命之啓,劉敬甲·鄭伋等混入今番量移之失,與同僚無異,請命遞斥臣職。答曰,勿辭。
李景仁啓曰,大司憲李顯英,再啓煩瀆,退待物論矣。傳曰,知道。
李景仁啓曰,大司憲李顯英,持平李起浡,避嫌退待,執義沈之源,掌令尹烇,持平宋希進,時未肅拜,掌令黃胤後在外,今日以監察爲茶時之意,敢啓。傳曰,知道。
李景仁以常平廳言啓曰,本廳方有鑄錢之役,而施爲之事,前判書金藎國,專掌主管,事有頭緖,今若改之,則慮有無終之患,甚爲悶慮。本廳堂上,戶曹判書例兼,而今則藎國,仍爲差下,有司稱號,使之察任,何如?傳曰,依啓。提調太多,副提調減下。五字缺
以量田使鄭基廣辭狀,傳于李景仁曰,察任事,回諭。
禮曹判書洪瑞鳳啓辭,臣以篾學淺識,猥忝宗伯者,今至五年,踰分之極,自速官謗,而怡然自處,不敢多辨,唯以解務屛跡爲答,公議之地,瀝血陳情,不啻再三,輒降溫旨,以調理察任爲敎,臣誠惶恐,靡遑他謀,敢此冒出。蓋以近數日來,當初陵上之說,旣已幻惑,則繼有一說,雖曰水災,陵上莎土許多崩頹,祔廟大禮,當俟修理役完後議焉,而乃於前定,只退二字缺日行之,該曹妄作之罪大矣云。此說槪是好意見,而第有不得不辨者。歷考本曹文書·謄錄,則變禮雖不載,水火亦當一體,而變服之節,只行於陵上之失火,而莎土崩頹,則未有曾行此擧者,故上年,惠陵崩頹,長二十五尺,而今年二十七尺,上年旣不行此擧,則今年亦用上年之例矣。就其變服者言之,三日過後,其爲復常,今則元無變服之擧,且四字缺之日,又過三日,而猶守用變之制者,昏迷十字缺陵役畢完,方議行禮,十字缺有不忍言者,則處之之道八字缺來,以當時修改例言之,則只是正日九字缺不坐而已。其大小擧動,全無六字缺言,皆由臣平日不見信之致也。抑亦有說,祔廟莫大之禮,涓吉之際,拘忌甚多,一月之內,合用者不過一兩日,而旣告大廟,退而又退,又將踰月,至於再瀆,則事涉緩忽,有傷大體,臣之率爾卜日以啓者,實出於此者也,非爲水災之爲輕而乃爾也。緣臣謬於守常,闇於處變,以致事過之後誹議不止,不勝悚惕之至,伏地待罪。傳曰,知道。卿無失,勿爲待罪。五六字缺待罪啓辭,傳于韓必遠曰,此啓辭中有六字缺實,有變服望哭之事十字缺已行之事也。此啓辭還出給。
持平李起浡來啓曰,羅萬甲疏中,有諱災等語。夫水災亦災之大者,使其疏辭,雖一於此,殿下惟當慮其或然,倍加修省,是固可喜而不可怒也。況其疏中,又有宮闈等語云,則此實國人之所嘗聞而深以爲憂者也。殿下自當惕然動念,嚴惟杜漸而已。豈宜便加威怒,以絶言路哉?侵斥之語,不至大段,而滿紙陳達,無非逆耳之說,則罪以動撓,人固不信,請還收羅萬甲罷職之命。逆珙諸子,雖蒙聖上曲貸之恩,得保性命,而其在王法,猶有所屈,今因曠蕩之典,遽下放釋之命,論列累日,尙未蒙允,伏承聖批,有特軫風霧之敎,其矜惻之意,溢於言表,臣等非不知將順之爲美。第念末世之人心不淑,天下之事變無窮,其所以放還者,實非終始保全之道也。請還收佶·億·健等放送之命。國有大慶,雖沛渙典,罪在罔赦,不可混宥。況此敍用之命,將通仕籍之謂也。豈可使兇徒餘孽,復擬於淸朝之仕版乎?請還收澳·洛·鄭之問·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·劉敬甲·朴弘猷·李明·陳好善·高用厚等量移,洪景艇·尹聖任·曺挺立·鄭良胤·郭天豪·郭天成·李憺等敍用之命。鄭伋·劉敬甲等,曾蒙大霈鴻恩,中道,物情齊憤,亦命還置原配。惡逆之子,在典罔赦,止於投荒,已極屈法,聖心至仁,雖有放還之命,邦憲至嚴,可緩執法之論?前正言趙壽益,身居言地,敢生異論,托以將順之名,遽進營護之說,謀亂是非,大壞義理,若此不徵,將必至於君不君臣不臣,而國不爲國矣。請命削奪官爵。新除授掌令黃胤後,時在平安道平壤地,請斯速乘馹上來〈事,下諭〉,依前例,府書吏給馬下送。答曰,不允。下諭事,依啓。
弘文館校理臣金壽翼,修撰李時楳等上疏,伏以,正言兪榥,獻納成汝寬,持平李起浡,大司憲李顯英,竝引嫌而退,罪在罔赦,物議齊發,退後竝擧,仍前參啓,未爲不可,跡涉冤枉,至被重律,率爾論事,不及詳愼,未免其失。請持平李起浡,大司憲李顯英出仕,正言兪榥,獻納成汝寬遞差。答曰,依啓。
李景仁以戶曹言啓曰,政院啓辭,以戶曹臨海君夫人上言回啓,傳曰,此回啓,似涉不察,承旨察見事,傳敎矣,以上言內辭緣觀之,則兩島賜給,在於丁□年間,而反正後,特許還給,且姜台老稱名人,自其時稱其祖上立案處耕食之言,果爲的實,則旣不干涉于司僕寺,而別無査覈之事,似當仍爲還給,此事還出給,更爲回啓,何如,傳曰,被奪牧場,似是一處,而此回啓中,稱以兩牧場,故疑之矣事,傳敎矣。上言內辭緣,更爲詳察,則被奪牧場,果是一處,而未及致察,以兩牧場回啓,至承不察之敎,不勝惶恐,兩牧場之兩字,改付標以入。至於司僕寺云者,令本寺査覈,詳審其干涉與否,爲宜矣。漆原牧場仍給與否,依前回啓,亦令本寺査覈,何如?傳曰,知道。以上燼餘
上在昌慶宮。停常參·經筵。
下直,陰城縣監洪時立。
韓必遠啓曰,今日視事,取稟。且來五月初一日輪對日次,而十字缺亦爲取稟。傳曰,知道。視事停。
傳于韓必遠曰,政事,明日爲之。
洪命耉以都摠府言啓曰,今日入直軍士,當爲中日習射,請出標信。傳曰,知道。
以左議政吳允謙四度呈辭,傳于徐景雨曰,勿爲固辭,速爲入來,以副予至望事,遣承旨敦諭。
傳于三字缺曰,金慶恒事,令禁府査考處置。
洪命耉以軍器寺言啓曰,江都留置軍物,本府堂上郞廳檢察,而使其中軍守直,必無虛疎之事矣。經冬過春,尙不曝曬,壞弊之患,不可不慮,依前寺僉正趁時給馬下送,本府經歷眼同,一一査點,曝曬入庫。且鳥銃·弓矢等,不排溫堗,不無濕氣云。郞廳下去之日,使之排置溫堗,其物役,自本府定給後,移文本府,宜當。敢啓。傳曰,依啓。
洪命耉以兵曹言啓曰,當日幼學八字缺來差備門外擊錚,極爲駭愕,冒犯紀律,驚動天聽,同門守門將趙林,常時不能禁斷,以致闌入,亦爲非矣,請推考。傳曰,依啓。
韓必遠以句管所言啓曰,今此胡差接應節目,不可每爲煩瀆,依前謄錄施行之意,敢啓。傳曰,知道。
韓必遠〈啓曰〉,以智陵失火日記謄書命入,傳曰,當初失火狀啓及因李基祚啓辭,禮曹回啓,竝不載錄,何注書日記如是疏漏耶事,傳敎矣。考諸日記,則庚午三月二十五日,假注書洪纘緖,而凡狀啓,則例不載錄,二十六日禮曹回啓曰,以旣已變服,則隨駕百官,當以素服,事體未安,姑待數日還宮,似爲得宜,而不敢擅定,上裁,何如,傳曰依啓事,載錄矣。傳曰,知道。
以兵曹公淸道西下軍兵過夜粮等題給事草記,傳于洪命耉曰,過夜粮,非前日所見,前已題給,則題給公事,覓入。
李景仁啓曰,臣承命往諭于左議政吳允謙,則以爲,臣無顔面可以更立朝端,又無氣力可以起身供仕,玆敢屛伏郊外,恭俟罪譴,不圖聖恩益隆,敦諭至此,臣心隕越,不知所處,涕泣而已云矣。傳曰,知道。
洪命耉以兵曹言啓曰,今四月十三日六字缺金自點所啓,上年義州設屯,意非徒然,當初出計,創設軍粮取辦之意,已爲啓下知會,而今者安潤身,陞堂上,五字缺與安潤身,無高下之差,而不同賞,邊城復創之時,其何以使衆乎,傳曰,卿之言是矣,依爲之,可也事,傳敎矣。今此安潤身·三字缺趙英武·李宗吉等,曾因判下公事八字缺以居首陞堂上,其次白光宗,加設職二階,六字缺加一階事,覆啓,允下矣。今承下敎,更爲査覈,則當初戶曹移文內,亦以安潤身爲首,安潤身·白光宗屯田收穫之數,皆四千五百二十五字缺無升斗加減,而白光宗各穀落種之數,五十六字缺加於安潤身所受之數,以此推之,則十二字缺施賞,而但白光宗,以之照前例,只加二階,九字缺與安潤身之加資,其間懸殊,不無稱冤之端,上裁何如?傳曰,知道。更爲參酌磨鍊,俾無懸殊之歎。
以慶尙右道量田使任絖待罪狀啓,傳于李景仁曰,勿待罪事,回諭。
傳于洪命耉曰,追後拿來守護軍元情,所當卽捧以入,而何至今不爲捧入乎?
韓必遠以句管所啓曰,本所一應所掌負役,依前例差出之意,敢啓。傳曰,知道。
韓必遠以句管所言啓曰,得接義州府尹狀啓,則差胡等,本月十二日已到車輦云,故臣等會於館所,凡干接應之事,一依前例分付,而入接房屋及廳事窓戶,無一片紙,極爲虛疎,戶曹及繕工監,急速修理,俾無未及之患,且本所郞廳與禮賓寺官員,胡差回還間,依前例除本司上直,亦勿差祭之意,敢啓。傳曰,依啓。
韓必遠以句管所言啓曰,接得義州府尹狀啓,則從胡之數,多至於一百六十六名云,此從前未有之數,接應之事,倍前可慮,應用鷄猪牛隻,令司畜署及京畿監司,依前例豫先造備進排,俾無臨時窘迫之患。傳曰,依啓。
洪命耉以兵曹言啓曰,公淸道西下軍兵過夜糧等題給事草記,傳曰,過夜粮,非前日所見,前日題給,則題給公事,覓入事,傳敎矣。自前軍兵逢點之後,題給一日粮,例也。曾前點送時草記,一日粮題給爲辭,今日啓辭中所謂過夜粮,乃今夕明朝兩時所食也。文字雖異,其意則一也,而措語未瑩,致勤下敎,不勝惶恐。敢啓。傳曰,知道。
洪命耉以兵曹言啓曰,七字缺百九十名,中使·史官,眼同點閱于六字缺年少壯實,軍裝亦爲精緻,而其中溫陽軍乭福·鎭安軍千福·靑山李斗之三名,所持長片箭,或十箇或八箇或四箇,未準數,略施棍罰,使之準數造備,過夜粮及犒饋米,令該曹依例題給之意,敢啓。傳曰,依啓。
自巳時至酉時,日暈。以上燼餘
上在昌慶宮。停常參·經筵。
有政。
韓必遠啓曰,明日常參·經筵,取稟。傳曰,只朝講。
吏批,判書李聖求進,參判尹墀服制,參議朴潢在外,左承旨徐景雨進。
兵批,判書李弘胄進,參判鄭廣成式暇,參議睦敍欽進,參知李昭漢式暇,右承旨洪命耉進。
洪命耉以都摠府言啓曰,副摠管李溟,義禁府坐起晝仕,請出標信。傳曰,知道。
洪命耉以禁府言啓曰,傳曰,追後拿來守護軍元情,所當卽捧以入,而何至今不爲捧入乎事,傳敎矣。本月二十六日國忌齋戒,二十七日正日,雖在遞遷國忌,本府則係是刑獄之地,例不得開坐,故不卽捧招之意,敢啓。傳曰,知道。
徐景雨以吏曹言啓曰,新除授驪州牧使兪省曾代奴,呈狀于本曹曰,上典素患下血之症,沈痼在身,暫觸風冷,流下如注,不省人事者,數矣。自去年右臂不仁,針灸無效,本月旬後,觸風九字缺血症復作,滿身刺痛,無計運動,旬月之間,差復無望,急速處置云。兪省曾病勢如此,赴任未易,而農時守令曠闕已久,改差,何如?傳曰,允。
吏批啓曰,驪州牧使有闕,依前例,階梯職未准朔者,竝擬,何如?傳曰,堂上中可合人,擇擬。
正言李曼啓曰,伏以,駑下之質,百不逮人,而累緣病故,逋棄職事,分甘罷散,絶意收錄矣。不意玆者,恩敍便降,異數荐至,臣誠感懼,思欲竭力供職。而第臣素患胃氣,腫症添重,於母病扶救之中,加以連遭喪患,不能將攝,頭痛復作,眼疾兼劇,閉戶調治,不見其效,新除恩命,未卽出謝,逋慢之罪,固無所逃。且相避之法,蓋所以別嫌疑重親愛也。自非大逆不道以義滅親者,則無論罪犯之輕重,寬宥之可否,顧其親戚之分,不可得以相論也。前啓澳·洛等事,將連啓,而其中任器之,卽臣之外四寸兄也。在臣已有應避之嫌,其於宥過議罪之際,臣何敢偃然當啓耶?以此以彼,俱難冒居,請命遞斥臣職。答曰,勿辭。
執義沈之源啓曰,伏以,螻蟻小臣,偏蒙鴻私,出入侍從,今幾年矣。報效無涓埃之微,罪戾有丘山之重,臣之辜恩負國,亦已多矣。未知聖明,何取於臣,而復授之以臺諫之職耶?使聖德未免有闕失,國勢日趨於危亡之域者,實由於如臣疲劣者之濫廁於淸選,臣誠跼蹐憂懼,不覺流汗而沾背也。噫,兩陵莎土因雨頹落之狀,已悉於大臣之啓,群疑終此而可釋,豈四字缺幸哉?第念一夜之雨,兩陵頹毁之處,實是變異之大者,非如前日小小剝落之比,其不可掩諱也,明矣。當初玉堂之所以請退祔祭,蓋出於此,而聖上之卽賜允許者,實有所不忍焉也。爲該曹者,苟於是時,仰聖上之至意,稟定變禮,俾無未盡之事,退行祔禮於兩陵修改之後,則以情以禮,兩無所歉,人心安得以不安,謗議安得以至哉?惜乎,該官計不出此,而臣於其時,亦參論思之地,不能更爲陳箚,以捄其該官不逮之失,臣罪莫甚於此也。竊觀殿下近年以來,全無勉勵之道,或存怠忽之意,災異荐臻,而不以爲懼,小民愁歎,而不以爲憂,宮禁不嚴,而不以爲戒,綱紀已頹,而不以爲念,忠讜日以屛逐,而不以爲悔,士氣日以消沮,而不以爲慮,至於人主一言,足以興邦喪邦,忠諫之言,或有所觸犯,則便下忿懥之敎,無異於匹夫之怒,發於血氣者,播諸遠近,豈不窺見殿下之淺深乎?若使賈生在於今日,則其所以痛哭流涕者,豈可一二計?而臣以庸陋,久忝經幄,曾不能進一言,以補君德,故令兪伯曾·羅萬甲,越職抗論,至被補外罷職之罰,臣之不職之罪,亦莫甚於此也。況臣忝在本職之時,以臺諫處置事,有牌招之命,而臣不但方在服制中,且患癨亂之疾,殆不省事,未得赴詣闕下,牌不進之人,旣有罷職之例,臣何敢晏然在職乎?請命罷斥臣職。答曰,勿辭。
韓必遠啓曰,執義沈之源,正言李曼,再啓煩瀆,退待物論矣。傳曰,知道。
吏批,李溟爲嘉善大夫戶曹參判兼同知義禁府事,金慶餘爲通訓大夫行司諫院獻納,金元立爲通訓大夫行世子侍講院文學,黃詠爲通訓大夫行掌隷院司評,沈之漢爲通訓大夫行司諫院正言,金泰基爲通德郞行成均館典籍者。參外,通訓大夫承文院著作金重□。外,權鑊爲通政大夫行驪州牧使,羅德憲爲通政大夫行昌城都護府使,玉晉輝爲通訓大夫行黃州敎授,李級爲中訓大夫行平壤府敎授者。
兵批,李厚輿爲兼五衛將,李迪爲羽林衛將,權若常爲兼羽林衛將,申瀄爲折衝將軍行龍驤衛副司直,成汝寬爲禦侮將軍行龍驤衛副司果,三字缺爲禦侮將軍行龍驤衛副司果,車重轍爲秉節校尉行龍驤衛副司果,兪榥爲昭威將軍行龍驤衛副司果,金仁忠爲禦侮將軍行三陟浦鎭水軍僉節制使者。
韓必遠以侍講院言啓曰,本院上番六員內,輔德金坽,兼輔德韓興一,在外未上來,弼善李坰,身病呈辭到院,而不得行公,兼弼善鄭太和,本職未肅拜,兼文學尹坵,以試射推考,不爲行公,只有文學金慶餘,方爲入直,而今九字缺去,他無替直之員。請兼弼善鄭太和牌招,兼文學尹坵亦爲牌招,使之推移入直。且新除授文學金元立,方在全羅道南原地,書筵入番事〈緊〉,斯速乘馹上來事,下諭,依前例,院書吏給馬下送,何如?傳曰,依啓。
以完城君崔鳴吉掃墳呈辭,傳于韓必遠曰,給由馬。
韓必遠以義禁府言啓曰,今日坐起,判義禁臣洪瑞鳳,以端午帖試官進去,同知事臣尹履之,服制未參,臣韓仁及,只與同知事臣李溟來參矣。李溟,戶曹參判受點,亦爲出去,啓下議處公事,僚員不備,不得論啓之意,敢啓。傳曰,知道。
行大司憲李顯英啓曰,臣以山陵監董之臣,自遭陵變之後,俟罪屛伏,當此浮議沸騰之日,不敢開口一言,況此風憲之職,何敢强顔苟冒?瀝血陳疏,旣未蒙允,三告加由,又出異數,惶恐感激,不得不出謝恩命,而居常懍懍,不敢自同於平人。今見執義沈之源避嫌之辭,忠言讜論,有足可尙,而其中一款,乃該曹不退祔禮,不爲救正事,而其源,蓋出於陵變,臣不欲掛口,而十字缺自列也。退行大禮,以盡修省者,雖是輿論之公共,而祔禮之行,旣告太廟,則不敢踰月退行者,亦不無意見。大槪初頭陵官牒報之來,該曹則卽知其過實,事事平看,大小人情則以爲陵上無前之變,欲以無前之禮應之,動與相背,浮議之未已者,安知其不由於此也?臣出仕三日,僚員不備,未嘗一番合疏,禮行已久,群疑底定,臣之孤陋之見,未能及此,之源以當時聞見,不能救正引避,況時在言職者乎?八字缺請命遞斥臣職。答曰,勿辭。
三字缺以義禁府言啓曰,傳曰,金慶恒事,令禁府査考處置事,傳敎矣。金慶恒事所付京畿監司元狀,更爲相考爲白乎矣,三月十七日成貼,當日到付驪州牧使金慶恒牒呈內,所囚賊人私奴月隱伊·白丁㗟沙·承伊等三名,今月十五日鷄鳴,大雨晦暝,鑽穴逃躱爲乎等以,前日玉同·巨丙·金起男加刑至報討捕使書狀內,金起男·金玉同七字缺加刑得情牒報,亦題送是乎等以,各人等加刑事及八字缺刑推事,馳報爲有如乎,監營題目內,各人等加刑刑推等事乙良,到本州面議處置事,題送是乎等用良,牧使不能檢飭,以致三人脫獄之患,誠極憫慮乙仍于,所囚未及逃躱爲在賊人李誠春·敬春·者斤金·金起男,而金起男等,慮有繼踵逃躱之患,不得已未及稟報,各人等,徑先亂杖次斑,金起男段,不下一杖,而矣身當直招云亦爲白有置,以此觀之,則起男之前已受刑,而復請加刑,曲折分明有據,而不下一杖之說,乃是受刑之後,恐有越獄之患,亂杖施爲次,直招,故有不下一杖之辭,而非指當初刑訊不下一杖之謂也。事狀至此,當分揀,而自下不敢擅便,上裁,何如?傳曰,分揀。以上燼餘
訓局啓曰,今月初九日,習陣例次,而適以大祭齋戒相値,不得操鍊,退定於十三日爲之意,敢啓。傳曰,知道。
上在昌慶宮。停常參·經筵。
下直,新昌縣監李溍。
韓必遠啓曰,朝講,命下矣。大司諫鄭蘊以輿疾上來,不能入侍,司諫愼天翊在外,正言李曼避嫌,獻納金慶餘,正言沈之漢,設或肅拜,當爲避嫌,皆不得入侍云,何以爲之?敢啓。傳曰,朝講勿爲,晝講爲之。
傳于韓必遠曰,朝講,諫院有故,則昨日何不取稟,而今始取稟乎?
韓必遠啓曰,傳曰,朝講諫院有故,則昨日何不取稟,而今始取稟乎事,傳敎矣。昨夕玉堂書吏來言,明日朝講,諫院官員,當爲進來入侍云,本院,以獻納金慶餘正言沈之漢肅拜入侍之意,申飭書吏,言送往復之間,以致夜深,曉來啓稟矣。答曰,知道。此實前所未有之事,極爲駭異矣。
政院啓曰,近來朝講,因上下多故,開筵方罕,群情常以爲鬱。昨日命下之後,諫院兩員,適已差出,長官老病遠來,雖難入參,而新差之員,所當趁卽肅謝,雖有病故,人臣之義,誠不敢偃然也,明矣。今者講官畢會,使經幄諸臣,開筵甚罕之餘,待望淸光,只仍諫官闕乏,講筵旋輟,分義紀綱,掃地盡矣。臺諫,亦人臣也,豈有此理?此必諫院下吏,不爲傳告之致,而本院,亦不無不能豫爲稟處之失,惶恐待罪。傳曰,知道。勿待罪。
備忘記,體予至意,從速入來事,左議政吳允謙處,遣承旨敦諭。
韓必遠啓曰,卽者中樞府藥房來言,判府事李廷龜,自去夜病勢極重云。敢啓。傳曰,遣內醫看病。
李景仁以內醫朴頵言啓曰,行判中樞府事李廷龜病症,大槪老衰之人,久病之餘,元氣大敗,形容焦枯,僅僅支保矣。今日曉頭,不意暈仆,不省人事,痰盛塞胸,呼吸難通,症勢極其危重,滌痰湯,加羌活·防風·荊穗各七分,黃芩酒炒·黃蓮薑汁炒各一錢,凋竹瀝·薑汁,連用五貼,爲當,詮次啓達。傳曰,卽爲劑送,不離看病。
韓必遠啓曰,臣承命往諭于左議政吳允謙,則以爲遣承旨敦迫至此,惶恐感激,不知所達,當具小疏,以陳下情云矣。傳曰,知道。
洪命耉以都摠府言啓曰,副摠管安夢尹,今日分軍事,除標信,內兵曹進去之意,敢啓。傳曰,知道。
韓必遠以內醫朴頵言啓曰,判中樞府事李廷龜,病勢一樣,而滌痰湯用之,則少不見效,昏迷不省人事,語音不通,症勢甚重,牛黃膏,急急施用,爲當,詮次啓達。傳曰,趁速劑送。
李景仁以義禁府言啓曰,金慶恒分揀事,命下矣。放送事,京畿監司處行移,何如?傳曰,依啓。
持平李起浡啓曰,凡物之理,在我無偏心,然後方可論人是非,苟我有偏心,則其發諸事者,亦無不偏,論人是非,何能得其正?臣於兩陵頹虧之後,嘗以爲雖封墓未盡,致有此災,而夜雨莎土之虧,此實莫大之災,朝廷上下固當同心惕厲,側身修禳,縱由人事,警若天災,旣遇非常之事,卽擧非常之禮,哀痛慶歡,有若由己以致者,則設使頹虧之災,不幸而出於天,人將諱言之,而或爲殿下之所悼也。今乃不然,自頹虧以後,朝廷上下視爲尋常,不有大警惕之意,纔經五日,大禮遽行,鍾鼓鏗鏘,歌吹喧沸,災慶相値,慰賀交雜,當時擧措,不亦駭異乎?至於街巷之民,亦有是非八字缺之言,遠近相和,止息無期,以至今日,猶且不已,究其所由,則未必非當時處置之失當也。臣忝居本職之後,卽將此意及近來若干疵政,與同僚議講箚草,以旣往旋止。今者伏見執義沈之源引避之辭,滿紙說話,無非忠悃所發,其中祔禮一款,與臣見符合,大司憲李顯英引避之意,與沈之源似相不同,是臣之心,已有偏處,其敢以有偏之心,晏然是非於其間乎?且臣於昨日,猝患咽喉,氣勢甚急,欲起還仆,今扶曳來避,臣之罪戾,至此尤大。請命罷斥臣職。答曰,勿辭。且人將諱言等語,未滿一哂,心見如是昏塞,則論人是非亦難矣。
韓必遠啓曰,端午帖子應製之人,無多,故雖有未肅拜呈旬雜頉,而一倂啓下矣。其中閔光勳·李一相·鄭太和·柳景緝·成楚容·尹世任·朴宗阜,竝不製進,請推考。傳曰,依啓。
韓必遠啓曰,明日常參·經筵,取稟。傳曰,停。
李景仁啓曰,持平李起浡,再啓煩瀆,退待物論矣。傳曰,知道。
李景仁以兵曹言啓曰,以本曹草記,白光宗屯田所出最優,論賞稟旨,傳曰,知道,更爲參酌磨鍊,俾無懸殊之弊事,下敎矣。屯田居首者,已爲陞堂上,則白光宗屯田所出最優居首之功,似合正職,而但此人職帖,乃懸信缺也,必須加陞六階,然後賞典得宜,而正職之擬注,似爲過濫。恩典事重,自下不敢擅便,上裁,何如?傳曰,加設準職除授,似爲無濫矣。
自辰時至申時,日暈。
兵曹參知李昭漢上疏,伏以,臣父臣廷龜,自四五日來,病勢極重,不省人事,氣息奄奄,莫保朝夕,人子之情,不忍暫離,未得行公,今已有日,臣之所忝,乃入番闕內之職,而如是曠職,伏乞聖慈,天地父母,察臣情勢,特命遞罷,臣無任涕泣罔極惶恐屛營之至。傳曰,給由。
晝講。入侍,特進官具宏,同知事李聖求,參贊官洪命耉,侍讀官金壽翼,檢討官李時楳,記事官尹文擧,記事官李行遇,記事官梁曼容。上御文政殿,讀前受音釋一遍訖。金壽翼進講鶉之奔奔·定之方中。上讀音釋各一遍。壽翼曰。鶉奔鵲彊,刺淫亂之人,不如物之有常匹,以起興,而惠公不能防閑其母斥逐其兄,則譏刺之意,隱然見於言外矣。宣姜之事醜,而聖人著之於經,其意有在,而宋儒不欲以國風,進講經筵,此王安石執拗之見也。李時楳曰,宣姜·公子完之惡,甚矣,而猶以君兄稱之,比狡童·碩鼠,差似忠厚矣。壽翼曰,定之方中,言秉心塞淵,此文公之立志也。文公喪亂奔竄之餘,勸課農桑,相土作室,樹之以果木琴瑟之材,非但有裕於材木,亦將有志乎禮樂之事,此文公立志規模之宏遠也。李時楳曰,文公敗亡之餘,大布之衣,大帛之冠,用力於民事,以致興復之功,人君,苟欲有爲而立志,何事不成,何功不就?初年革車三十乘,至季年三百乘,以至人民之衆,土地之闢,人君立志,豈不大哉?洪命耉曰,雖在喪亂之際,惟思奮勵,亦有久遠豫圖之計,況粗安無事之時,豈可爲姑息之政?凡姑息之政,甚爲害事。壽翼曰,野處曹邑之日,種木是先,頗似迂闊,而及其成功,其效甚多。上曰,其時種木,未知其可也。聖求曰,孟子告齊·梁之君,經國之要,以五畝之宅,樹之以桑爲先,雖似迂闊,而其用甚大,諸葛亮亦言有桑八百條,子孫衣食,自有餘饒,民之所資,豈曰小哉?以我國觀之,外方邑邑,皆有銀杏,傳言世祖嗜之,故樹之,而到今有益者多矣。至如茶·漆田,無邑無之,而今皆廢棄,言之似爲不關,而古之所以爲重者,其意有在也。命耉曰,此美文公之立志在於大遠,不但以種木之事爲主而言也。具宏曰,臣以愚陋無知,三忝刑部,而不立綱紀,事事可憫。頃日臣出外之時,有爭子之訟矣。復命後取考文案,則其曲直,明白無疑。而奇震慶至今爭訟,多引他人以爲證,故臣以爲或然,而問之其人,則皆曰不知,非士大夫之處心也。上曰,其父死於國事,善人也,其子則不如矣。宏曰,本曹無下人料布,自前以各官贖木分給矣。近來備局,收而用之於軍需,戶曹亦爲收捧,本曹之事,殊甚無形,凡諸文書所用紙地,責出於使令,非但事體未安,雖有作弊之事,勢將不能禁斷矣。各官贖木,依前還屬本曹,何如?上曰,問于備局。上曰,人心世道之非,固非一日,卿任刑部,糾正之事,盡心爲之。宏曰,如奇震慶事,已一從所見處決,而謗議紛然,至於上疏訴冤,此甚難矣。上曰,奇震慶所謂其兒之父,乃他人奴也,萬無爲他人自就死之理云,未知何如?宏曰,奇震慶言其人,乃徐景霌之奴云。景霌曰,無之,刑曹下人皆曰,前日立使令於本曹者云,未可知也。上曰,本曹下人可知出處矣。聖求曰,本曹郞廳,今將差出,而加望之人,不易,但非閑漫職事之比,必名望素著者,可以加望,而薦進在於郞官,此規流來已久。且堂上則九字缺必無與知之事,故年少論議九字缺用,而豈無未盡之事乎?郞廳,不可不速爲差出矣。上曰,郞官,卿當擇用,何必膠守常規?聖求曰,郞官薦進,舊例,而堂上薦之,則人皆不滿,而渠亦不樂矣。且前日擬望之人,皆已薦之人也。今若捨此而加望,則非但物議非之,政體有妨,何以處之?上曰,國家事體,得其人而已。自己之樂不樂,何可顧也?雖以事體言之,堂上薦之則可惡,而郞官薦之則所樂者,何故?此人等,皆浮薄喜事,故不欲任之矣。我國雖小,三人之外,豈無可合者乎?近來臺閣,專不擇人,無形顚妄之事甚多,臺諫,人君得失,一國風憲之所司察,而所爲如此,此等之外,豈無他人,而不爲擇差乎?殊可寒心。聖求曰,此皆當今選擇之人也。此外可用者無多,且堂上通請望,則物議紛紜,故不敢矣。上曰,苟得其人而公心薦用,則斯可矣。末流囂囂之是非,何足畏也?天官之任,所以爲重者,在於選用賢才,鞏固國事,若但以案其舊簿,輪回塡差而已,則掌銓之意,安在?聖求曰,秉銓之雖素爲人所信服者,難矣。竊念臣非愛身者,而浮言一起,則終難爲事,且已選之外,別樣人才,豈多有哉?近日臺諫所爲,誠爲可慮,而聖明在上,朝廷淸明,凡常之人,亦皆出氣抗論,其中豈無過激之言,而言之多進,非聖世事乎?趙壽益,以年少新進之人,當兩司公論方張之日,乃敢作梗於其間,固爲未便,而今之言者,攻之太過,乃以護逆之說加之,此昏朝時群小謀陷善類之事,到今思之,驚心駭骨,不可復用此攻人也。趙壽益所爲,不過未諳世情,徑情直行,營救逆賊,何益於己也?當今人物,論人之際,務爲大言而自以爲得意,良可怪也。上曰,言之正也。固爲善矣,虛僞之言,何足貴乎?趙壽益一事,以情外不測之言加之,深可駭愕,此外無形之事,亦甚多矣。且如申景禛所爲,不過無細慮不察之失,而非有意於掩跡,止於推考,則臺諫,乃以拿問爲請,凡拿問之律,有兇邪不測之罪,然後方可用其律也。而履霜堅氷之說,以爲構陷之地者,亦可駭然,八字缺似輕重懸殊,而乃曰,洪有一爲輕,八字缺若是其顚倒乎?至於劉敬甲等事,但聞下吏之言,率爾爲之,斯已不察矣。旣知其誤,則停論,可也。終論不止,有若相持者然,無形之事,不可盡說。聖求曰,申景禛所犯雖重,旣已論啓之後,更爲提起,以爲不可,而洪有一與申景禛,亦不可比而論之,方外之人,亦多以此爲言矣。壽翼曰,此等處置,本館爲之矣。物議以爲罪在罔赦,則追後竝論,未爲不可,故請出,今承嚴敎,不勝惶恐。時楳曰,趙壽益處置,玉堂爲之矣。逆珙逆狀,昭著無疑,佶等全活之恩,出於殿下之曲貸,而終不可與平人同居,則輿情憤激,故臣等之請遞趙壽益,欲從公論也。聖求曰,趙壽益之非,臣豈不知罪之所著?護逆二字,不可復用於今日,此昏朝時痛心驚骨之言也。時楳曰,此不可與昏朝時事,比竝混稱也。逆珙情狀,昭著已久,佶等全活之恩,聖上之私恩,而臣子則不當如此,此兩司之所以俱發,而臣等之論,亦以此也。上曰,論人之道,護逆之外,更無他語耶?四字缺亦有傳敎曰,乙巳奸人,構陷善類,必加逆名,此習,不可不懲,今之論人,亦不可以逆名加之也。人臣,以護逆爲心則是亦逆也。以逆論之,則豈但奪其職而已?壽翼曰,珙之逆狀,如是明白,大論已定,佶等曲貸,不可不多,而一種論議,如是橫生,國事可慮。聖求曰,臣以刑房承旨,曾參於戊辰之獄,終始觀之,則珙之逆狀,昭著無疑,後來孰有以珙非逆者乎?上曰,彼非以珙爲專無逆狀,施以恩澤,君德所當然,故言之也。此無國是不定之理。聖求曰,朝廷之議,豈欲必殺而後已,慮其後患。命耉曰,聖上,於此事亦未深察,此事有似黨論矣。佶·億·健等,自上放釋,豈非聖德美事?置之可矣,而但一種議論,以佶等之投竄,爲冤枉,甚至如姜鶴年之疏,所以國言未已者,蓋以此也。論事之臣,亦相奮激,斯有奮激之言矣。爲此論者,自以爲士論,非但趙壽益爲然七字缺論爲未穩,多矣。上曰,不須多言,八字缺不可加以重名也。宏曰,京畿軍兵,最稱健銳精實者也。炮射手無不鍊習,而率皆壯丁,無有老弱矣。上曰,坐作進退之節,亦慣熟乎?卿所管授,夙夜盡心,益加鍊習,要使可用,宜矣。且畿邑軍兵,得此成形,皆李曙之功也。宏曰,各陵守護軍,除出三分之一,裝束待令者,欲用於緩急之時,而無春秋鍊習之事矣。今者健元陵·顯陵·穆陵守護軍等上言曰,禮曹覆啓減下,若各陵效之,則似難爲事矣。上曰,兵器中,槍爲要緊,而我國以竹爲之,事甚無形,各別精造,以爲征伐之用,可也。宏曰,李曙時,竹槍盡改,而又造偃月刀,只有旗隊摠所持旗竿而已。上曰,旗隊摠所持,亦可改也。聖求曰,各官軍器大同小異,臣曾於竹山山城見之,舊遠流來之物,皆名存而無一可用,此者去之,可也。上曰,不可修補乎?命耉曰,各官軍器似無如此之理,官吏遞易之際,下輩因緣換出,故有如此之弊矣。上曰,若得良吏,豈虞如此?宏曰,崔震立五字缺使時,破壞軍器,一新修改,別造之數,又甚多矣。此人,莅職淸謹盡心於國家事者也。聖求曰,文臣堂上,不爲不多,而其中或有老病,或爲侍從,或補外方,而可合重任之人乏少,前頭吉州·東萊,將爲差出,而吉州猶可以武臣擇擬,東萊則必以文官差送,而擬望之人甚難,殊極悶慮。上曰,近年倭中歲船久不出來,來時必有恐嚇之言,須以望重有計慮之人擇送,可也。命耉曰,臣在嶺南時,見李弘缺,盡心國事,性且慈祥,民甚便之,而但老病之人,不合邊帥之任,似當改易矣。且東萊不可與他邑等,瓜期雖或未滿,必冬前徑遞,使之交承於風和之前,可矣。此人箇滿,亦已過限,此府田結之數,只是千餘結,完畢必速,而當今拘之以此事,不爲處置,蓋朝廷未之思也。上曰,此人,雖曰老病,筋力堅剛,且知首末,待風高後遞易,似可,問于廟堂,議其差出。燼餘
自辰時至申時,日暈。春坊日記
上在昌慶宮。停常參·經筵。
韓必遠啓曰,明日獻陵修改,明明日停朝市相値,視事不爲取稟。傳曰,知道。
洪命耉以都摠府言啓曰,今日入直軍士,當爲中日習射,而停朝市相値,退行之意,敢啓。傳曰,知道。
韓必遠以侍講院言啓曰,行判中樞府事李廷龜,卒逝,依師傅禮擧哀事,王世子下令矣。今日依五禮儀王世子擧哀之意,敢啓。傳曰,知道。
韓必遠啓曰,國有大臣之喪,有遣承旨致弔之事,今此李判府事家,遣承旨致弔之意,敢稟。傳曰,依前例爲之。
韓必遠啓曰,李判府事家致弔事,命下矣。都承旨李敏求式暇,徐景雨病不來,廳中,只有右承旨洪命耉,臣必遠,同副承旨李景仁,何承旨進去乎?敢稟。傳曰,右承旨進去。
正言沈之漢啓曰,無狀小臣,累叨匪據,毫絲無補,罪戾徒積,孤恩負國,臣自知之,況頃日論罷齋郞,見非於公議,屛伏私室,內疚不已,而誤恩又及,自顧慙靦,無地措躬。臣伏見執義沈之源上疏,避嫌中一款,卽該曹不退祔禮,而不爲救正事也。之源,以職忝論思,不爲救正引避,則況臣於其時,方在言地,而不言者乎?臣之罪戾,至此而無所逃矣。且再昨朝講命下,臣非不知竭蹶趨承之爲可,而素患癨亂之症,卒然復發,連夜叫痛,不能起身。伏念本院長官,適不入來,自前朝講,長官應參,則本院入侍之員,似不無其人,政院之必待未肅拜之人,而責之以分義掃地者,實未曉其意之所在也。臺諫之職,不可以人侮,則凡有朝家重事,牌招肅拜,或有前規,今者政院,責送常吏,有同該司,亦失體面之當然也。臣雖無似,平日事君,不後於人,若無疾病,則何可偃然在家,不卽肅謝乎?今以朝講之輟,歸咎臣身,訴斥之言,不遺餘力。以此以彼,決難一刻冒恥,請命鐫削臣職,以正其罪。傳曰,勿辭。
洪命耉以義禁府言啓曰,黔毛浦萬戶金夢參,西粮船交付後,拿來事,命下矣。金夢參所領之船,自江華發船已久,當到鐵山,拿來,何如?傳曰,依啓。
洪命耉啓曰,正言沈之漢,再啓煩瀆,退待物論矣。傳曰,知道。
傳于韓必遠曰,判府事之喪,弔祭·禮葬,依例爲之,公事覓入。
洪命耉啓曰,小臣,以李判府事家致弔事進去。傳曰,知道。
大司諫鄭蘊上疏,伏以,臣四字缺名出賊口,雖蒙聖上洞燭,置而不問,三字缺豈敢自安?卽當扶疾策衰,六字缺適於其時,雨水連仍,七字缺留於官門之下者,殆將數十餘日矣。纔聞三字缺將還故窟,途中逢院吏,祗受本職之命,揆分驚惶,罔知攸處。臣是何人,蒙聖明滌垢如此,寵擢又如此也?自今至死之年,皆殿下生成之澤,今玆之來,不欲肅謝而止,庶竭魯鈍,知無不言,以效涓埃之報,乃臣之志也。而臣之痛疾,恐不得如意,故敢大聲疾呼,而冀殿下之有以垂憐焉。臣每於夏月,得眩運憒亂之症,聽焉而不聞,視焉而不見,有若沈醉,有若夢寐,自四月望後,至七月望前,塊然作一僵尸,此海島十年之所患也。生還以來,雖不若海島之苦,而發作不違其時,況今加之以道途之勞,仍之以旱炎之觸,眩運欲仆者,日常再三,憒亂如狂者,有時而作,得免溘然,趨肅闕門,斯已幸矣。況望趨翼於侍從之列,獻替於言責之地乎?伏願天地父母,曲憐臣病,亟遞臣職,使臣得以數月調治,幸而不死,則豈無報效之日乎?不然而强之以其所不堪之責,而使如醉如狂之人,發言無章,誤觸天威,則豈聖明終始保全之道乎?臣不勝懇迫屛營之至。答曰,省疏具悉卿懇。卿其勿爲控辭,調理察職。
持平宋希進啓曰,一介駑劣之臣,三忝風憲之地,聖恩如是,愚分斯濫,自知不似,人謂斯何?況臣頃忝本職,不聞道路之傳說,且信大臣之書啓,論罷齋郞,厚招物議,至於今日,群疑雖已洞釋,而在臣自反之道,所當引咎省躬之不暇,而今見執義沈之源避嫌之辭,其中一款,卽不能救正該曹不退祔禮之失也。之源,在論思而以不能救正爲避,則況臣在言地而無一言者乎?矧此兩陵頹虧之患,雖諉之人事,而災則非常,在殿下驚惶兢惕,豈無仰答之意·奉慰之心乎?先陵親幸,當有前例,殿下趁此修改之畢,特下陵幸之命,一以伸展謁之禮,一以盡慰安之誠,則追遠之道,修省之實,竝行無憾,其於中外之瞻聆,孰不欣欣然有喜哉?臣曾忝本職,未能一啓,則其可謂盡言乎?且前日議禮之臣,言雖失中,意實無他,而受玦經年,賜環無期,或有老親在堂,或有舊疾纏身,日夕倚閭,情事可矜,風土異宜,死生可慮,而筵臣進箚,猶未蒙許。噫,以此禮而罪之,以此慶而赦之,始焉秋殺之,終焉春生之,則此誠天地包荒之仁,顚倒群下之道也。求之事理,有何不可乎?今玆大霈,猶未均沾,其爲聖德之疵累,豈淺淺哉?臣曾忝本職,一不陳啓,其可爲盡言乎?殿下之置諫官,將欲聽其言,而臣之含默,一至於此,則今玆恩命之荐降,冞增慙懼之至,所當顚倒出謝,引咎自退,而胸腹成塊之症,今又轉劇,聞命驚起,動卽還仆,鍼不調治,竟未出謝。前有不言之罪,後有逋慢之罪,臣雖欲呼唱大路,冒人嗤點,出入禁門,徒竊祿位,而廉恥所在,決不可冒,請命罷斥臣職。答曰,勿辭。
洪命耉啓曰,持平宋希進,再啓煩瀆,退待物論矣。傳曰,依啓。
洪命耉啓曰,大司憲李顯英,執義沈之源,持平李起浡,避嫌退待,掌令尹烇未肅拜,黃胤後在外,今日以監察爲茶時之意,敢啓。傳曰,知道。
弘文館校理臣金壽翼,修撰臣李時楳等,伏以,正言李曼,沈義沈之源,大司憲李顯英,持平李起浡,正言沈之漢,持平宋希進,竝引嫌而退。以病稽謝,實非逋慢,引避代啓,自有規例,有懷畢陳,出於無隱,未赴恩命,勢難在職,群疑底定,事在旣往,時在言地,別無所言,而構劄旋止,自此引避,前後處事,未免顚倒,旣往之事,不必引避,專咎詆斥,無足相較,病未趨謝,勢所然矣。陳疏盡言,今亦未晩。請正言李㬅,大司憲李顯英,正言沈之漢,持平宋希進出仕,執義沈之源,持平李起浡遞差。答曰,依啓。
李景仁以吏曹言啓曰,臺諫有闕,而明日明明日停朝市,政事何以爲之?敢稟。傳曰,過後爲之。
左議政吳允謙上疏,伏以,臣老病昏謬,帶職出城,妄作之罪,在法難逭,方席藁待命,不敢寧處,又遣承旨,續降敦諭,臣子分義,豈敢遲延,以重速逋慢之誅哉?第有微悃,係是羞惡之端,天理人情之所固然者也。玆敢冒死更陳。臣聞不誠乎身,不信乎朋友,臣之不見信於人,實由於平生行己之無狀,遂致如此,只自愧責而已。但思自處之道矣,大臣在廟堂之上,雖尋常論議之間,或有是非之紛紜,則幾微之際,所當先審,況此陵變奉審,國家之大事,書啓告君,豈尋常論議之比?而沈之漢不忍聞之語,爲一時所輕信,而以老臣書啓之語,或以爲諱災而效謟,或欲査得實情,律之以欺蔽小人之罪,六字缺被人踐踏十字缺上自朝廷士大夫,下至廝役之賤,胥動訛言,輕侮,臣身,有不足言者,其於名器,何哉?昔九字缺羲之誓休官,他之禮不禮,非關自己十字缺處身者也。如使臣見幾於早,不竢終日,則人之詆毁,豈至於此乎?揆之以體面,度之以義理,斷無仍冒之義。伏乞聖明,俯諒臣自處之誼,亟賜遞免。臣之年十字缺實無供仕之勢,從前陳乞之情,非不切矣,而未蒙允許,心常兢惶,而其所不安,尤有甚於此者,不敢以賤陋之狀,更進於天陛之下,更乞聖明,恕察而快處焉。臣不勝惶恐戰灼之至。傳曰,省疏具悉卿懇。兇悖之徒,動撓之說,不足介懷,須勿固辭,正色立朝,以杜時人驅逐大臣之習。
自昧爽至辰時,日暈。夜一更,木星入輿鬼星。五更,有霧氣。以上燼餘柳一相校。日記郞廳申命佐書。
上在昌慶宮。停常參·經筵。
明曉晩雨。自昧爽至辰時,沈霧。巳時,日暈。未時,日暈。春坊日記
上在昌慶宮。停常參·經筵。
申時,日暈右珥。酉時,日暈。春坊日記
上在昌慶宮。停常參,只晝講。
講詩傳鄘風,自蝃蝀在東止疑亦有所本云。入侍,知事崔鳴吉,特進官洪靌,參贊官李景仁,侍讀官金壽翼,檢討官李時楳,記事官尹文擧·李行遇·梁曼容。玉堂日記
禁府啓曰,穆陵守僕車億福等議處事,傳敎矣。判義禁臣洪瑞鳳,有故不參,同知事臣李溟,以句管所堂上,不得來參,臣韓仁及臣尹履開竝坐,僚員不備,待後日齊會議啓之意,敢啓。傳曰,知道。農時村民,久囚不可,雖不備員,爲先議啓。禁府謄錄
有政。吏批,以金坽爲司諫,李炯爲海州牧使,金霱爲弼善。春坊日記
上在昌慶宮。停常參·經筵。
禁府啓曰,以守僕車億福等待後日議處事草記,傳曰,農時村民,久囚不可,雖不備員,爲先議啓事,命下矣。當待元公事啓下,然後粘付議啓,而判義禁臣洪瑞鳳,以當初奉審之官,不參於此獄事,而同知事臣李溟,方在句管所,同知事臣尹履之,以禮官有未安之事,不敢行公云,臣韓仁及,不可獨爲處置,李溟雖在句管所,有他堂上二員,可以替來,李溟·尹履之,使之同參議啓,何如?傳曰,依啓。同知事李溟,句管事重,勢難同參矣。禁府謄錄
上在昌慶宮。停常參·經筵。
或陰或晴。自卯時午時,日暈。酉時,日暈。春坊日記
上在昌慶宮。停常參·經筵。
陰微雨。夜五更,有霧氣。春坊日記
上在昌慶宮。停常參·經筵。
上在昌慶宮。停常參,只晝講。
講詩傳衛風,自載馳載驅止百七十六句。入侍,特進官金自點,知事崔鳴吉,參贊官李敏求,檢討官尹坵·李時楳,記事官尹文擧·李行遇·梁曼容。
有政。吏批,以鄭太和爲應敎,趙錫胤爲校理。玉堂日記
自昧爽至卯時,有霧氣。春坊日記
上在昌慶宮。停常參·經筵。
夜四更,黑雲一道如氣,起自艮方,直指巽方,長丈餘,廣尺許,良久乃滅。春坊日記
上在昌慶宮。停常參·經筵。
上在昌慶宮。停常參·經筵。
未時申時,日暈。春坊日記
上在昌慶宮。停常參,只晝講。
講詩傳衛風,自衛一之五止而今從之也。入侍,知事李弘胄,特進官崔來吉,參贊官崔葕,侍讀官鄭太和,檢討官李時楳,假注書沈世鐸,記事官李行遇·梁曼容。玉堂日記
上在昌慶宮。停常參·經筵。
有政。玉堂日記
侍講院啓曰,上番六員內,新除授輔德成汝寬未肅拜,兼輔德韓興一,以量田使在外,兼弼善鄭太和,兼文學尹坵,時方弘文館入直,只有弼善金霱,累日入直,重得癨亂,病勢極重,不可仍在直廬,勢將闕直,請輔德成汝寬,牌招肅拜,使之入直。傳曰,依啓。
卯時,日有右珥。未時,日暈。酉時,日有右珥。春坊日記
上在昌慶宮。停常參·經筵。
以義禁府內摘奸單子,傳曰,許厚·卞時望等事,何以至今,不爲處決耶?問啓。
禁府啓曰,云云事,傳敎矣。許厚事,當初本府回啓內,姑待刑吏獄卒等跟捕刑推啓聞後處置事,允下,而刑吏獄卒,跟捕無期,已經大赦,久滯獄中,臣等相議,欲請睿裁,而有異常規,惶未敢稟矣。卞時望事,本府回啓內,令本道監司,査覈啓聞後,處置事,蒙允,而前監司李安訥,方在臺評中,不敢査覈事狀啓來到,新監司朴明榑到界後,査覈狀啓,本月十一日啓下,而臣等,前以凡議處事,待判義禁出仕後議啓事,入啓蒙允,故尙未回啓之意,敢啓。傳曰,知道。禁府謄錄
夜一更二更,月暈。四更,月有兩珥。春坊日記
上在昌慶宮。停常參·經筵。
未時申時,日暈。春坊日記
上在昌慶宮。停常參·經筵。
有政。吏批,以沈之源爲副應敎。玉堂日記
朝,小雨。夜五更,有霧氣。
侍講院啓曰,本院上番六員內,輔德未差,兼輔德韓興一,文學金元立,在外,兼弼善鄭太和,兼文學尹坵,本館入直,只有弼善金霱,累日入直,重得癨亂,症勢危重,今日書筵不得入侍,以致停筵,明日亦有書筵,而他無替直之員。司書成以性,姑陞上番,明日待開門牌招入直,新除授兼司書金慶餘,亦爲牌招肅拜,使之推移入直,何如?傳曰,依啓。春坊日記
上在昌慶宮。停常參·經筵。
自昧爽至卯時,沈霧。春坊日記
上在昌慶宮。停常參·經筵。
禁府啓曰,洪有一加刑公事,四月二十日允下,而其時臺諫方以停刑論啓之故,本府具由啓稟,則姑爲仍囚事,命下矣。今則臺諫已爲停啓,前啓下刑推事,何以爲之?敢稟。傳曰,此非啓稟之事,本府斟酌爲之。禁府謄錄
自昧爽至卯時,沈霧。春坊日記
上在昌慶宮。停常參·經筵。
傳曰,前者上番軍士,使之勿爲苦役矣。今番時敏堂池塘修理時役軍,以軍士定送云,何以如此耶?兵曹啓曰,云云事,傳敎矣。近來外各處營繕修理,極爲浩多,逐番所捧價布,不足以充償雇役之直,常懷悶慮之際,頃日東宮池階修理,監役官,以軍士二十五名,二十日役,令衛將所定送事請報,此則非如外處定送之比。宮內修理,事係時急,四營留衛軍,乃是派定餘軍,以待不時之需者,故依所報,以留衛軍定送事捧甘矣。今承下敎,不勝惶恐,此役時未完畢,今後量給價布,使之雇立之意,敢啓。傳曰,知道。不遵傳敎,送于苦役,事甚不當矣。兵曹謄錄
上在昌慶宮。停常參,只晝講。
講詩傳鄘風,自考槃在澗止碩人四章章七句。入侍,知事崔鳴吉,特進官閔馨男,參贊官趙緯韓,侍讀官鄭太和,檢討官尹坵,假注書沈世鐸,記事官李行遇·梁曼容。玉堂日記
夜一更,白雲一道如氣,起自坤方,直指巽方,長十餘丈,廣尺許,良久乃滅。春坊日記
上在昌慶宮。停常參·經筵。
有政。吏批,以李敬輿爲副提學,趙錫胤爲修撰。玉堂日記
禁府啓曰,前日洪有一加刑公事啓稟時,憲府之不爲連啓日字頗多,臣等誤認以爲停啓,率爾仰稟矣。今見臺諫避嫌之辭,臣等不察之失,著矣。惶恐待罪。答曰,知道。勿待罪。禁府謄錄
上在昌慶宮。停常參·經筵。
夜一更,白雲一道如氣,起自乾方,直指巽方,長十餘丈,廣尺許,良久乃滅。春坊日記
上在昌慶宮。停常參·經筵。
上在昌慶宮。停常參·經筵。
謝恩,副應敎沈之源。玉堂日記
兵曹啓曰,今日慶德宮守直軍士馬乙伊等三名,細長松十三尺許一條,荷持來言曰,守宮內官,斫伐此松,使矣身等,輸納厥家,宮內松木,任意斫伐,事甚駭愕,敢爲來告,非但此也,昨日宮內木花田十六庫,內官私自耕種事,矣身告課,將有入啓請罪之擧,內官聞此奇,矣身等,無數亂打云。前後所犯,極爲駭愕,當該內官,從重推考,何如?答曰,依啓。當該衛將,亦難免不爲禁斷之罪,亦爲推考。兵曹謄錄
上在昌慶宮。停常參,只晝講。
講詩傳衛風,自氓之蚩蚩止氓六章二十句。入侍,知事洪瑞鳳,特進官沈器遠,參贊官趙緯韓,侍讀官沈之源,檢討官趙錫胤,記事官尹敉·李行遇·梁曼容。
有政。吏批,以金壽翼爲副修撰。
謝恩,修撰趙錫胤。玉堂日記
上在昌慶宮。停常參·經筵。
今月二十五日晝講,知事洪瑞鳳所啓,臣待罪禁府,其中銀從事,不可謂十分無可疑之跡,而但無干證,旣無干證,而直刑正犯,亦非獄體也。燕花者,銀從之素所使喚,而逃走無去處,待其捕捉,則獄事無究竟之日矣。禹連金,以前後異辭,受刑至於十次,今則以非正犯而放釋矣。但銀從,無干證可問,而尙此久滯,似爲不可矣。上曰,禹連金,已爲放送,則意謂本府有啓稟之事矣。今尙不爲,未知其由也。洪瑞鳳曰,本府諸堂上,必合坐時,可相議爲之,故未及爲之矣。上曰,此事爲先議處。禁府謄錄
侍講院啓曰,新除授文學朴遾,今在江原道原州地,書筵入番事緊,斯速乘馹上來事,下諭,而依前例,院書吏給馬下送,何如?傳曰,依啓。春坊日記
上在昌慶宮。停常參·經筵。
政院啓曰,金差來駐時把守官吏,竝爲拿推事,傳敎矣。兵曹郞官色吏及武兼宣傳官四人·作門哨官四人,竝依現告,拿推傳旨捧入,而其中武兼及哨官等,則三日輪回遞直,必有金後覺傳書之日當此把守之人,而金後覺未推鞫之前,傳書之日,的知無路,故竝爲書入矣。且墻外把守哨官四人,南墻外左邊捕盜從事官·部將·軍官等二十人,北墻外右邊捕盜從事官·部將·軍官等二十人,右人等,每送各五人,限三日輪回把守,故其數極多,而門把守與墻外把守,緊歇懸殊,故墻外哨官·捕盜從事官·部將·軍官等,則不爲捧傳旨之意,敢啓。傳曰,知道。蔡忠元等金後覺等,捧招後拿推。禁府謄錄
上在昌慶宮。停常參·經筵。
有政。吏批,以金霱爲獻納。
或陰或晴。春坊日記
上在昌慶宮。停常參·經筵。
應敎鄭太和三度呈辭。遞差。玉堂日記日記郞廳申命佐書。柳一相校。
上在昌慶宮。停常參·經筵。
崔葕啓曰,大司憲趙翼,執義韓興一,掌令李坰·朴守弘,持平徐祥履未肅拜,持平一員未差,今日以監察爲茶時之意,敢啓。傳曰,知道。
崔葕以工曹言啓曰,今番赴京時,謝恩禮物進獻黃毛筆,多至一百枝矣。謝恩節次,出於意外,故日期迫頭,勢未能豫爲措備。今方集工造完,而當此暑雨,膠汁瀜濕,勢難及期乾淨,極爲可慮。使臣乘船日子尙遠,待其造成堅完,使臣所到處,追後及送,以爲便當。自前封裹之物,或有追送之時,故敢此仰稟。傳曰,依啓。
傳于崔葕曰,三南田畓,近來時起摠數及今番打量時起摠數,令該曹詳密書啓。
崔葕以備邊司言啓曰,今此天朝送銀之擧,雖出異數,而亦係格外之事,在我之道,似難晏然而受之。竊念皮島軍兵,乃天朝之所常軫念,今若沒數輸送皮島,俾爲犒賞之資,移咨督府,以憑轉咨該府,則是以皇朝之惠,反爲皇朝之用,求諸事理,實爲便當。臣等區區之意如此。敢稟。睿裁。傳曰,知道。送于椵島,似或未妥。量減民役,使海外蒼生,得蒙皇朝惠澤,如何?
崔葕以備邊司言啓曰,慶尙左兵使李眞卿,牒呈于本司曰,兵使至營之後,上年九月爲始,設局煮焇,今年正月至,得千餘斤,合劑試放,則極其猛烈,可合戰用,匠人自營中別爲賞給,監官前主簿李應秀,日夜勤勞,其誠可嘉,而營中施賞,不足以賞其勞云。火藥則使之會錄,留置營中,以爲習放之用,仍爲連續煮取,期於優數辨備,而李應秀盡心國事,功效已著,令兵曹待闕調用,何如?傳曰,依啓。兵使李眞卿,亦爲賞給,以表嘉悅之意。
正言兪榥啓曰,臣於再昨,伏承聖批,嚴峻之意,溢於言表。臣捧讀未半,惶愧戰灼,直欲鑽地以入,而不可得也。當初所論,只欲扶公論,明是非,而不近之謗,遽出於情外,臣雖無恥,烏得晏然?天鑑所照,不得不暴,而緣臣事君無狀,不欺之誠,反歸於文過,公共之論,未免爲侵人,臣之本情,雖曰無他,是臣憃賤,言不見信,致有聖敎之如此,慙懼益深,若無所容。臣旣被構陷之名,又有文過之罪,理宜省躬追愆,恭俟譴罰之不暇,何敢强顔就列,以爲嗤點之資。適因經筵將開,泯默而退,今承召命,又此瀆擾,臣之罪戾,尤所難逭,決不可一刻仍冒。請命鐫削臣職。答曰,勿辭。
獻納金霱啓曰,卽見正言兪榥再避之辭,旣被構陷之名,又有文過之失,決不可仍冒,又爲引避,臣之處置乖當之失,著矣。請命遞臣職。答曰,勿辭。
司諫李景曾來啓曰,逆珙諸子,自有當施之律,而貸以不死,亦出於殿下之私恩,則固當屛諸四裔,不可與同中國,而今乃有放還之命,瞻聆所及,莫不憤駭,度以時勢,斷非終始保全之道也。請還收佶·億·健放還之命。天下之惡,無大於附賊,綱常之罪,莫甚於廢母,爲人臣而負此罪惡,則不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·鄭之問·申恜·沈之淸·李元輿·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全徹·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放還之命。佶等還收之請,實出一國之公共,不容他意於其間,而一種將順之說,分而爲岐,今日人心,誠極可怪。以珙爲非逆則已,珙實宗社之大逆,則哀矜存活,不過殿下之私恩,同辭討逆,實是臣子之大義,而前正言趙壽益,首發異論,救解逆屬,其蔑國法無忌憚,莫此爲甚。請命削奪官職。凶逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不唯不從,使橫議之人,尙在諫長之列,臣實未知聖意之所在也。請勿留難,亟賜一兪。珙之凶逆,天地神人之所共憤,則今日還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴,乃附會異議,肆然無忌,至以全恩,將順,所見不同等語,熒惑群聽,其心所在,誠不可測,請命罷職。正言兪榥,以臣於再昨,伏承聖批,捧讀未半,惶愧戰灼,直欲鑽地以入,而不可得也。當初所論,只欲扶公論明是非,而不近之謗,遽出於情外,臣雖無恥,烏得晏然,天鑑所照,不得不暴,而緣臣事君無狀,不欺之誠,反歸於文過,公共之論,未免爲侵人,臣之本心,雖曰無他,是臣憃賤,言不見信,致有聖敎之如此,慙懼益深,若無所容,臣旣被構陷之名,又有文過之罪,省躬追愆,恭竢譴罰之不暇,何敢强顔就列,以爲嗤點之資。獻納金霱,以卽見正言兪榥再避之辭,旣被構陷之名,又有文過之失,不可仍冒,又爲避嫌,臣之處置乖當之失,著矣,竝引嫌而退。當初所論,只欲扶公論明是非,而不近之謗,出於情外,則陳暴所懷,在所不已,而文過侵人之敎,遽加摧折,使臺閣索然,公議不振。竊恐以殿下之明聖,是非好惡之間,猶有所未盡也。處置請出,實循公議,俱無可避之嫌,請正言兪榥,獻納金霱,竝命出仕。答曰,不允。出仕依啓。
崔葕啓曰,正言兪榥,獻納金霱出仕事,命下矣。闕門已閉,明日命招之意,敢啓。傳曰,知道。以上燼餘
上在昌慶宮。停常參·經筵。
李敏求以戶曹言啓曰,今此謝恩方物把參斤數不多,某條覓得充備事,傳敎矣。人參三十斤,已爲配備,自數日前把參造作,而適値霖雨,不得曝陽。拜表只隔二三日,而勢未及乾正,極爲悶慮。自前方物有未及之物,則發遣本曹郞廳,追後齎去,以及於乘船之前,時或有之,依此擧行,何如?傳曰,依啓。
左議政吳允謙十四度呈辭。答曰,安心調理。
右副承旨李景仁初度呈辭。傳曰,還出給。
崔葕以司饔院提調意啓曰,今日日次香醞及燒酒,味甚酸薄。莫重御供,如是封進,極爲可駭。當該官吏,請推考。答曰,依啓。
崔葕以承文院都提調意啓曰,方物封裹,旣因雨退行於明日,文書査對,亦一時爲之之意,敢啓。傳曰,知道。
崔葕以禮曹言啓曰,元宗大王影幀,別議定妥事,議大臣公事,判付內,依領·右相議施行事,傳敎矣。右議政金尙容議,元宗大王影幀,旣爲奉安於崇恩殿,祔廟之後,仍爲奉安於殿內,而享祀之禮,守直之制,一依列聖影幀例爲之,似當云。前日列聖影殿,永崇殿·奉先殿,二祖睟容在京時,奉安於南別殿,六名日享祀,已有前例,今當依此擧行矣。元宗大王影幀,當爲移安於崇恩殿室內,而必有溫堗等改排之役。令戶·禮·工三曹郞,竝董率繕工監官員,及時修繕,應用祭器,亦令工曹照例造作,守直·參奉·守僕等,以崇恩殿員役,使之察任,移安吉日,令觀象監預爲推擇,宜當。敢啓。傳曰,依啓。
崔葕以侍講院言啓曰,本員上番六員內,兼輔德韓興一,方爲避嫌未處置,弼善未差,兼弼善鄭太和,本職遞差後,未及付職,文學朴遾在外,兼文學尹坵,落馬重傷,不得運動,只有輔德閔光勳,方爲入直,以前日推考,憲府今方照律入啓,未下之前,不敢晏然入直,將爲出去,他無替直之員,請司書成以性牌招,姑陞上番,使之入直。傳曰,依啓。
崔葕以備邊司言啓曰,戶曹啓辭內,三道量田使,不允,當爲上來,他道如有次第打量之擧,則必須先期講定,方無窘急之患,且三南出役,自今年行用新結當否,亦須預爲定奪,令廟堂覆啓處置,何如?傳曰,依啓事,傳敎矣。三南旣已畢役,京畿·江原道,今年及時打量宜當,諸道量田未畢之前,三南先用新結,似爲不均,而但念新田案旣成之後,仍用舊案,文書錯亂,亦恐難便,三南則爲先出稅似當。上裁,何如?傳曰,依啓。今此量田,意在均役,今年爲始,別收米·皂隷米及兩西移定結布,竝爲蠲除,此外可減之物,亦爲議減。貢案則勿爲加減,令各官減捧價米,使無勢殘氓,永無不均之歎,似爲宜當,而但他道未量之前,三南爲先行,則南民不無冤憫之心,此兩道打量後,一體行用,似可矣。
趙緯韓以義禁府言啓曰,在前本府刑推啓目,久囚文案積多,則逐朔浮取,元本則別藏樻中,以備考閱,而只存時方刑推文案,取便睿覽矣。今亦遵依先朝之例施行,何如?傳曰,依啓。
崔葕以接待所言啓曰,唐差酆遊擊一行,不久齊爲入京,依前謄錄數,寫書一人,書吏五人,庫直二名,使令七名,令該曹題給料布,何如?傳曰,依啓。
獻納金霱來啓曰,逆珙諸子,自有當施之律,而貸以不死,亦出於殿下之私恩,則固當屛諸四裔,不可與同中國,而今乃有放還之命,瞻聆所及,莫不憤駭,度以時勢,斷非終始保全之道也。請還收佶·億·健放還之命。天下之惡,無大於附賊,綱常之罪,莫甚於廢母,爲人臣而負此罪惡,則不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·鄭之問·申恜·沈之淸·李元輿·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始主張,當初之止於流竄,已極失刑,未死之前,豈有移放之理乎?請還收量移放還之命。佶等還收之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙爲非逆則已,珙實宗社之大逆,則哀矜存活,不過殿下之私恩,同辭討逆,實是臣子之大義,而前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不唯不從,使橫議之人,尙在諫長之列,臣等實未知聖意之所在也。請勿留難,亟賜一兪。珙之兇逆,天地神人之所共憤,則今日還收佶等之請,在法罔已,而前執義姜大遂,以沐浴聖澤之人,無念分義之至重,王法之至嚴,乃附會異議,肆然無忌,至以全恩,將順,所見不同等語,熒惑群聽,其輕朝廷蔑公議之罪,不可不懲,請命罷職。答曰,予意已諭,毋庸堅執。
掌令朴守弘,持平徐祥履啓曰,趙壽益·姜大遂事,今日將爲連啓矣,執義韓興一,遽發停啓之議。臣等以爲,此人等論啓之事,公議至嚴,長官未出之前,決不可停論之意,再三論難,韓興一,自是己見,終始固執,無非臣等俱以無狀,忝在臺席上,言不取信,見輕同僚之致,何敢靦然仍冒?請命罷斥臣等之職。答曰,勿辭。
執義韓興一啓曰,因事論議,言或有異,則不可苟同,乃人之情。臣於今日,與掌令臣朴守弘,持平臣徐祥履相會禮後,相議前啓之事。臣以爲逆珙三子放釋之命,雖出於聖上好生之至德,執法之臣,慮患之道,不可不預爲之所,則仍置海島之外,更無他策矣。至於趙壽益·姜大遂等所見不同,則陳其意見,是亦一道,而論議方張之日,有此異論於其間,則執法論列,庶或可也,論之逾月,其論已行,似當停止之意,反覆商確,同僚峻言不許,至以外議紛紜,鬧端必起,待長官處之爲辭。噫,近日之事,誠可寒心,逆珙之未發覺也,恐累聖德,或有言者,及兇謀狼藉,則沐浴之請,誰敢或後,而今玆伏辜,旣久之後,國有大霈,原釋其孥,實是盛德之事也。據古之事,將順之論,是亦好意,而論議不一,則置之可也。不特不置之,反而攻之,箝人之口,使之戒言,則他日之禍,可勝言哉?壽益·大遂等,衣君之衣,食君之食,歷揚淸顯,更有何望,而營護逆屬,自蹈危穽而不之覺也。第身逢堯·舜之君,處變之道,反不如漢文之爲,則非臣隣之罪,抑恐有疵於聖明之德,有此區區之言,而目之以橫議,律之以削罷,削罷之律,雖甚可懼,身居其職,苟有所懷,敢陳己見,有何不可?然則兩臣之事,臣以爲或可恕而不可罪也。近觀玉堂處置,則以追論不當,旣遞成汝寬,諫院又不以不論鄭蘊爲非,只以受由過限,請遞宋希進,則其論議之不至紛紜,亦可見矣。托以公共之論,不能自停,則臣雖疲軟,豈敢苟參其連啓之中乎?臣固知臣之此言,適足爲攻斥之資,有所懷而不能陳,制於人而不敢言,則雖得保身於今日,其爲處心,獨不愧於屋漏乎?臣之謬見如此,不可仍冒。請命罷臣職。答曰,勿辭。以上燼餘
上在昌慶宮。停常參·經筵。
崔葕以都摠府言啓曰,今日入直軍士,當爲中日習射,而以停朝市退行之意,敢啓。傳曰,知道。
崔葕以都摠府言啓曰,副摠管李時白,以工曹參判方物封裹,議政府晝仕,請出標信。傳曰,知道。
崔葕啓曰,頃日大男不謹把守官吏等拿囚傳旨,書啓,則金後覺捧招後拿推事,傳敎矣。昨見金後覺供招,則二字缺傳給之事,全然諱祕,右人等拿推傳旨,何以爲之?敢稟。傳曰,待其直招擧行。
趙緯韓啓曰,大男拿來都事,敢稱罪人病重,偃然馳啓,以至稽滯,事極駭愕。請其都事推考。且都事雖或不識事體,而率去羅將,亦不告以前例,不無中間奸濫之弊,令攸司囚禁治罪,何如?傳曰,依啓。
趙緯韓啓曰,公淸兵使宋英望,討捕使李培元,狀啓張褙連處,不書臣着名,殊無詳察之意。請推考。傳曰,依啓。
具鳳瑞以承文院都提調意啓曰,謝恩表頭辭,當書回還使臣入京日月,而使臣尙未入京,今此表頭辭,以使臣到安州日字書塡,宜當。且表文未及正寫,難及於拜表之日,令本院正字一員,追後齎傳之意,敢啓。傳曰,知道。
具鳳瑞以承文院都提調意啓曰,寫咨官文義男,在喪終制,依前例付軍職冠帶常仕,何如?傳曰,允。
具鳳瑞以工曹言啓曰,謝恩禮物,御覽物目中,黃毛筆一百枝,亦爲落點啓下矣。封裹日期急迫,未及乾淨,追後及送之意,曾已入啓蒙允矣。筆則已爲畢束,而連日雨濕,時未乾淨,故頭甲竹,姑未完揷,不得進入御覽之意,敢啓。傳曰,待乾看品,可也。
傳于具鳳瑞曰,千秋箋文中,騰字字畫熹微,聖節表副有塗擦處,此兩道,使之改書。
具鳳瑞以戶曹言啓曰,謝恩把參三十斤,緣連有雨水,未及乾淨,故今日不得封裹,乾正後追送之意,昨已入啓蒙允,而卽有落點看品之命,故敢此具由仰稟。傳曰,乾正後看品。
以禮曹赴京使臣齎去事目,傳于具鳳瑞曰,戶曹所給貿易價,懸錄於各司名號之下,似爲宜當,使之議處。
具鳳瑞以司饔院都提調意啓曰,鷹師及生鮮前防納人等,聯名呈狀于本院曰,近因霖雨連日,而江水與川渠,俱爲漲溢,人不得通行,舊儲所納雉魚已乏,新捉未到,將爲闕供,極爲悶慮云。自前如此水漲之時,或以鷄兒·雜魚,有代封之規,似當依前規代封,以紓民情,而係干御供,自下不敢擅便,惶恐敢啓。傳曰,依前代捧。
具鳳瑞以承文院都提調意啓曰,本院提調多闕員,文書査勘之際,頗患孤陋,吏曹判書李聖求,提調差下,弘文館副提學李敬輿,兵曹參知洪命耉,副提調差下,何如?傳曰,依啓。
趙緯韓以備邊司言啓曰,以本司草記,答曰,依啓,兵使李眞卿,亦爲賞給,以表嘉悅之意事,傳敎矣。李眞卿論賞事,令該曹稟旨施行,何如?傳曰,依啓。
趙緯韓以備邊司言啓曰,以本曹草記,答曰,依啓,今此量田,意在均役,今年爲始,別收米·皂隷米及兩西移定結布,竝爲蠲除,此外可減之物,亦爲議減,貢案則勿爲加減,令各官減捧價米,使無勢殘氓,永無不均之歎,似爲宜當,且他道未量之前,三南爲先用行,則南民不無冤悶之心,此兩道打量後,一體行用,似可矣事,傳敎矣。三南新結,待兩道打量後,一體行用,果爲便當,別收·皂隷米,五結收布蠲減事,及貢物減捧價米等事,竝令該曹,更加參酌,啓稟處置,宜當。敢啓。傳曰,依啓。
未時,日暈。酉時,日暈兩珥。
司諫李景曾啓曰,殿下於佶·億·健等,特垂哀矜,慮其霧露傷生,使之放還,愚夫愚婦,孰不知天地之仁雨露之惠,出於尋常萬萬,而執法之臣,不敢將順聖意者,不但王法至嚴,逆屬不可處於輦下。不幸逆獄頻起,起必以此輩藉口,近置都中,恐或有害於終始保全之道。今之爲此議者,長慮公私不得已也,豈皆用心殘忍,不欲全活彼等,亦不欲成美殿下也哉?一種論議,不能平心量度,隨參此議,如陷大惡,臨事立異,以樹大節,隨其色目,便立赤幟,以此相爭,徒爲騷擾,無益於國事,有駭於瞻聆,是何氣像耶?鄭蘊·趙壽益·姜大遂等,或不度時勢,膠守謬見,或居在言地,忘義掠名,若欲論放釋之擧,則一番糾劾,以明是非,臺閣體面,在所不已。而第念逾月論啓,未蒙允許,上下相持,以致虛度,左掎右角,有愧寅協。故臣於昨日席上,發停啓之論,務欲鎭靜彼此,而僚議以爲,姑遲數日,詳知公議而處之爲宜云。臣新從外方來,絶無過逢,有同聾瞽,果不知公議何如。僚員之語,亦是故矣,熟講處之,姑爲連啓三人者。昨夕伏見憲府多官引避之辭,臣之輕發停論,難容於朴守弘等公議至嚴之正論,連啓三人,正陷於韓興一箝口戒言之罪案,臣之處事,實爲無據,於彼此何敢處置他人乎?且臣昨暮得見朝赴,闕門臨閉,恐致夜深,今始來避,所失尤大。請命罷斥臣職。答曰,勿辭。
獻納金霱啓曰,伏見執義韓興一引避之辭,其曰,諫院之處置宋希進也,不以不論鄭蘊爲非,只以受由過限請遞,其論議之不至紛紜,亦可見矣云。臣於其日,僚員皆引避之故,獨爲處置,而希進之不論鄭蘊,未免疲軟之歸,不無可咎之事,以事在旣往,不欲深責,受由過限,在法當遞。故只以不必追咎等語,措辭處置,非以希進之不論鄭蘊,全無所失也。而意不明白,辭不直截,終不免興一之致疑,疲軟之失,在所難免。興一又曰,論議不一,則不特不置之,反而攻之,箝人之口,使之戒言,則他日之禍,可勝言哉云,是指今日兩司公共之論也。逆珙罪逆,天地神人之所共憤,人皆可得以誅之也。爲殿下之臣子者,孰無不共戴天之心乎?儻或有不思分義,而毫涉附護,則卽是護逆也。護逆之人,衣食於殿下之朝者,豈可論議不一,而置而不論乎?趙壽益等,以佶·億·健將順之事,相繼立幟,此兩司之所共憤而論列者也。興一反以此論爲非,攻斥不遺餘力,欲使兩司之臣,不得開口,箝制之言,興一實自道也。噫,聖上方以調濟爲務,爲臣子者,所當體聖上之意,同寅協恭,共濟國事,可也。而若此分明大是非所關,未免立異攻斥,有若偏黨之論,誠可寒心也。今臣方以此論,顯被詆斥,不可處置,而昨因日暮,今始來避,臣之罪戾,至此大矣。請命罷斥臣職。答曰,勿辭。
正言兪榥啓曰,臣前後獲戾不一而足,臣雖無恥,豈容少安於心,理當退縮省愆,而書狀官署經,事係緊急,故不得已參於齊坐。司諫臣李景曾,以趙壽益等停論之事,相議於席上,臣以爲首發異論之人,一番糾劾,明其是非,實出於公議也。蓋臺諫所論,必從物議,物議如以論執已久,停止爲當云,則□加詳聞處之無妨,同僚相與商確,姑爲連啓矣。伏見執義臣韓興一避嫌之辭,旣曰公議已行,又曰箝人之口者,今天下安有箝口之公議乎?其是非所指,意見所在,未得分曉也。同僚旣以此引避,而箝口戒言之斥,臣實難免,臣何敢偃然處置乎?臣不但情勢狼狽,且有犬馬之疾,呈單見却,今始扶曳來避,臣之罪戾,至此尤大。請命遞斥臣職。答曰,勿辭。
崔葕啓曰,今見沈都督接伴使姜弘重,沈指揮受船粟文上送狀啓,則張褙只書臣字,不爲着名,殊無詳察之意。請推考。傳曰,依啓。
李敏求啓曰,方物封裹進去,下直。傳曰,知道。
趙緯韓啓曰,大司憲趙翼呈辭,執義韓興一,掌令朴守弘,持平徐祥履,避嫌退待,掌令李坰未肅拜,持平一員未差,今日以監察爲茶時之意,敢啓。傳曰,知道。
趙緯韓啓曰,司諫李景曾,獻納金霱,再啓煩瀆,退待物論矣。傳曰,知道。
具鳳瑞啓曰,正言兪榥再啓煩瀆,退待物論矣。傳曰,知道。以上燼餘
上在昌慶宮。停常參·經筵。
崔葕以兵曹言啓曰,本月初五日,衛將所褒貶時,東所衛將臣元悅,西所衛將臣黃緝,北所衛將臣裴命純,南所會同磨勘,請出標信之意,敢啓。傳曰,知道。
應敎沈之源初度呈辭。傳曰,還出給。
傳于具鳳瑞曰,各司貿易回還時,包數不載於咨文中,則譯官輩,或不無又爲憑藉辱國之理,載錄當否,令廟堂議處。
崔葕以備邊司言啓曰,以管餉使書四字缺內,依允,一人加送,似可更議處置事,三字缺依聖敎加送一人無妨。敢啓。傳曰,依啓。
崔葕以備邊司言啓曰,今此謝恩冬至使之行,沈都督處,依例別給咨文,兼備禮單·御帖以去,□之無事護送,宜當。敢啓。傳曰,依啓。
具鳳瑞以禮曹言啓曰,戶曹所給貿易價,懸錄於各司名號之下,而尙衣院·濟用監外,如內醫院·宗親府·議政府·中樞府·忠勳府·禮曹·兩醫司等藥材貿易,則竝以典醫監貿易稱號宜當,以此意事目中付標以入之意,敢啓。傳曰,知道。
具鳳瑞以戶曹言啓曰,京畿·江原兩道,旣下量田之命,量田使,令該曹預爲差出,宜當。敢啓。傳曰,依啓。
具鳳瑞以戶曹言啓曰,年例春信使所齎土産中,紅木綿·黑木綿各六同,藍木綿八同,白木綿二十同,合四十同,例自兵曹移送,必趁日暖之時,曝白入染,然後可無窘速之患,令兵曹前期輸送,何如?傳曰,依啓。
具鳳瑞以戶曹言啓曰,量田事目,今當磨鍊啓下矣。竊念換邑打量之意,所以防豪右作奸之患也。京畿·江原兩道,人物凋殘,別無豪强品官,且郡邑無多,量田使,可以仔細看審,設有容私處,自當發露,恐不必又爲換邑,重致騷擾,令廟堂議處,何如?傳曰,依啓。
副校理臣鄭雷卿,修撰臣趙錫胤等,伏以,掌令朴守弘,持平徐祥履,執義韓興一,司諫李景曾,獻納金霱,正言兪榥,竝引嫌而退。逆珙兇逆之罪,自絶於先王,孥收之典,在法難貸,聖德如天,以不死待其子姪,恩已伸而法已屈矣。殿下拘於私情,又賜放還之命,斷以邦憲,參以公論,還收之請,非得已也。一種議論,徒以一時之恩,爲聖朝美事,而不知三尺之法,非人主所私,立異於輿論,一唱而群和,執法之臣,擧正之論,實欲明是非重王法也。第彈劾旣久,公議已見,則與同僚熟講,從容停啓,亦非不可,而牢執己見,强拂僚議,以擧國公共之論,爲箝口戒言之斥,則在席之人,其肯牽制於一人之言,而遽停莫重之論乎?臺閣之上,鬧端未已,甚非淸朝之氣色,則寧欲停當而鎭靜□,自是好意見,而僚議是徇,仍爲連啓,亦出於處事之周旋。處置之際,旣有當遞之端,則旣往之不爲追咎,非是疲軟之致,援證之言,不必多辨,物議所在,必欲詳聞而處之者,誠爲得體之論,情外攻斥,責有所歸,有何可避之嫌。請掌令朴守弘,持平徐祥履,司諫李景曾,獻納金霱,正言兪榥,竝命出仕,執義韓興一遞差。取進止。答曰,依啓。
正言兪榥來啓曰,逆珙諸子,自有當施之律,而貸以不死,亦出於殿下之私恩,則固當屛諸四裔,不可與同中國,而今乃有放還之命,瞻聆所及,莫不憤駭,度以時勢,斷非終始保全之道也。請還收佶·億·健等放還之命。天下之惡,無大於附賊,綱常之罪,莫甚於廢母。爲人臣而負此罪惡,則不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·鄭之問·申恜·沈之淸·李元輿·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放送之命。佶等還收之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙爲非逆則已,珙實宗社之大逆,則哀矜存活,不過殿下之私恩,同辭討逆,實是臣子之大義,而前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂,罷職之請,亦是末減,而殿下不唯不從,使橫議之人,尙在諫長之列,臣實未知聖意之所在也。請勿留難,亟賜一兪。珙之兇逆,天地神人之所共憤,則今日還收佶等之請,在法不已,而前執義姜大遂,以沐浴聖澤之人,罔念分義之至重,王法之至嚴,乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲,請命罷職。答曰,不允。
趙緯韓啓曰,大司憲趙翼呈辭,執義韓興一,掌令朴守弘,持平徐祥履避嫌退待,掌令李坰未肅拜,持平一員未差,今日以監察爲茶時之意,敢啓。傳曰,知道。
持平徐祥履來啓曰,逆珙諸子,雖蒙聖上曲貸之恩,保全性命,而其在王法,猶有所屈,今仍曠蕩之典,遽下放釋之命,論列累日,尙未蒙允。臣等非不欲體聖上矜惻之意,第念末世之人心不淑,天下之事變無窮,其所以放還者,實非終始保全之道也。請還收佶·億·健等放還之命。國有大慶,雖霈渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·鄭之問·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善·高用厚等,量移之命。惡逆之子,在典罔赦,至於投荒,已極屈法,聖心至仁,雖有放還之命,邦憲至嚴,可緩執法之論。前正言趙壽益,身居言地,敢生異論,托以將順之名,遽進營護之說,謀亂是非,大壞義理,此而不懲,將至於君不君臣不臣。趙壽益,請命削奪官爵。逆珙謀逆之狀,昭著無疑,則佶等之不可全釋,揆諸王法,在所不已。今日立殿下之朝者,孰不知討逆之義,而況身任言責,主一時之公議者,敢緩執法之論乎?一種異論,立幟其間,迭出附會,愈往愈甚,則此實出於大義不明,公議不嚴之致也,豈不痛哉?前執義姜大遂,假托將順之名,欲逞附會之計,敢引不當引之古事,眩亂是非,阻遏公議,其肆然無忌憚之罪,不可不懲,姜大遂,請命罷職。答曰,不允。
未時,日暈。以上燼餘
上在昌慶宮。停常參·經筵。
有拜表擧動。
趙緯韓啓曰,以程副摠私書,傳曰,此揭帖中所謂申都尉者,東陽尉耶?使臣入去時,其書札齎去耶?問啓事,傳敎矣。問于譯官,則所謂申都尉,乃東陽尉申翊聖,而赴京時,送言于使臣處,書札果爲付送於譯官,韓之聖云云,敢啓。與他國之人,以書札私通,有規例耶?承旨察事,傳敎矣。此事前規有無,不能詳知,而頃歲天將東征與我國三字缺交際之事,恐不可援例。如有不得已書札酬酌者,則必經具稟而後爲之。敢啓。傳曰,知道。當該使臣,從重推考,以懲其私自傳給之罪。
左議政吳允謙十五度呈辭。答曰,安心調理。
崔葕以備邊司言啓曰,傳曰,各司貿易廻還時包數,不載於咨文中,則譯官輩或不無又爲憑藉辱國之理,載錄當否,令廟堂議處事,傳敎矣。咨文內預定包數,固爲詳書,但該曹貿事,自有數目·斤兩,只令使臣以此出示,則包數多少,自然昭著,可無憑藉之患。臣等之意如此。敢啓。傳曰,知道。處置不明,則或不無如前欺瞞之事,故言之耳。
崔葕以兵曹言啓曰,備邊司啓辭,兵使李眞卿,亦爲賞給,以表嘉悅之意事,傳敎矣,李眞卿論賞,令該曹稟旨施行,何如,傳曰,依啓事,下敎矣。李眞卿施以何賞乎?自下不敢擅便,上裁,何如?傳曰,半熟馬一匹賜給。
崔葕以備邊司言啓曰,一字缺情回咨,已爲磨勘啓下矣。第念訛言之所出,由於歲船之不來,歲船之不來,由於島將之不協,此乃近日南邊實狀,雖從實言之,別無天朝致訝之端。今若全沒此一端,而酆差或因他遙聞之,反謂我別有隱情,則致疑之患,於是大矣。臣等反覆思量,恐不如明陳實狀之爲得,敢此申稟。傳曰,依啓。
崔葕以備邊司言啓曰,以本曹草記,答曰,知道。送于椵島,似或未妥,量減民役,使海外蒼生,得蒙皇朝惠澤,如何事,傳敎矣。聖上澤民之意至此,臣等不勝感激。但五千餘兩所減之役,甚爲零星,比如九牛之一毛。臣等之意,不如姑爲留置,待有別徭役,始爲取用,方有着實之惠。敢稟。傳曰,知道。
崔葕以備邊司言啓曰,伏見禮曹啓辭,赴京一行物貨,須待乘船時的知多少,依員役計開咨例,令使臣乘船時,秤稱塡書,且戶曹貿易價,竝於尙衣院·濟用監名號下懸錄,宗親府·議政府·中樞府·忠勳府·六曹·兩醫司藥材,竝以典醫監書塡事,允下矣。臣等之議,物貨繼開,不必別爲一咨,只於員役名下書塡,而官貨別行書之,合爲一咨無妨。且禮部回咨內,內醫院·惠民署·典醫監,旣已屢擧名號,則勢難混稱,只以宗親府·議政府·中樞府·忠勳府·六曹貿易都合,分屬於兩醫司,令與咨文語意,無異同之差,似爲便當。以此意,分付該司施行,何如?傳曰,允。
崔葕以備邊司言啓曰,高大曾還送米石,意非偶然,令承文院撰出咨文,追付使臣之行,宜當。且聞太監律身淸白,於我國之事,周旋致力,頗爲可感,別爲揭帖禮單,以表稱謝之意,亦似得宜。敢啓。傳曰,依啓。
卯時,有霧氣。
傳于李敏求曰,今日拜表,時刻已晩,今後差早爲之。
崔葕啓曰,慶尙兵使鄭忠信,以身病,遣其軍官來呈上疏,猥濫極矣。但係遠外身病之疏,故不得不捧入,而不識事體之失,則不可不懲。請推考。答曰,依啓。
傳于韓必遠曰,政事,明日爲之。
韓必遠啓曰,程副摠處,東陽尉申翊聖私書,赴京使臣,旣以私自傳給之罪,有推考之命。授者·傳者,均有其罪,東陽尉申翊聖,請推考。傳曰,依啓。
崔葕以兵曹言啓曰,以戶曹啓辭,年例春信使所齎土産中,紅木綿·黑木綿各六同,藍木綿八同,白木綿二十同,合四十同,例自兵曹移送,而必趨日暖之時,曝白入染,然後可無窘速之患,令兵曹輸送,如何,傳曰,依啓事,傳敎矣。春信使齎去入染木四十同,以本曹步木移送,初出於一時偶一爲之。其後該曹,不爲預備,臨時責出於臣曹,有若謄錄成例者然,極爲未妥。上年因備局啓辭爲之,事勢急迫,就封不動中除出四十同輸送,而自明年令該曹預先措備,無使取用本曹事,覆啓蒙允。而今者,稱以例自兵曹移送,必欲逐年成例,揆之事理,實無可據。明年春信之行,日期尙遠,以該曹積置封不動之木,足以推移換貿,臣曹所捧步木,因玉堂箚子,以五升三十五尺之木,爲恒式,行會于八道,故各番所捧之木,反不如戶曹官木。請依上年啓下公事,自今以後,切勿取用於本曹,如何?傳曰,依啓。
行大司憲趙翼啓曰,臣於頃日上章,陳李珥·成渾兩賢臣德行之懿,只願聖明知其有可敬可慕之實,無愧於古之賢人,而小人毁謗之言,不可信也。聖明莫不省錄,迄無一言之批,此誠由臣之庸陋無狀,不足以取信於君父也。臣何敢冒據風憲之地,爲笑於一時乎?請命罷斥臣職。答曰,勿辭。
持平徐祥履來啓曰,逆珙諸子,雖蒙聖上曲貸之恩,保全性命,而其在王法,猶有所屈,今因曠蕩之典,遽下放釋之命,論列累日,尙未蒙允。臣等非不欲體聖上矜惻之意,第念末世之人心不淑,天下之事變無窮,其所以放釋者,實非終始保全之道。請還收佶·億·健等放還之命。國有大慶,雖霈渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·鄭之問·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善·高用厚等,量移之命。惡逆之子,在典罔赦,止於投荒,已極屈法,聖心至仁,雖有放還之命,邦憲至嚴,可緩執法之論乎?前正言趙壽益,身居言地,敢生異論,托以將順之名,遽進營護之說,謀亂是非,大懷義理,此而不懲,必至於君不君而臣不臣,趙壽益,請命削奪官爵。逆珙謀逆之狀,昭著無疑,則佶等之不可全釋,揆諸王法,在所不已。今日立殿下之朝者,孰不知討逆之義,而況身居言地,主一時之議者,敢緩執法之論乎?一種議論,立幟其間,迭出附會,愈往愈甚,則此實出於義理不明,公議不嚴之致,豈不痛哉?前執義姜大遂,假托將順之名,欲逞附會之計,敢引不當引之古事,眩亂是非,沮遏公議,其肆然無忌憚之罪,不可不懲,姜大遂請命罷職。答曰,不允。鄭之問·高用厚等事,依啓。
獻納金霱來啓曰,逆珙諸子,自有當施之律,而貸以不死,亦出於殿下之私恩,則固當屛諸四裔,不可與同中國,而今乃有放還之命,瞻聆所及,莫不憤駭,度以時勢,斷非終始保全之道也。請還收佶·億·健等放還之命。天下之惡,無大於附賊,綱常之罪,無甚於廢母,爲人臣而負此罪惡,則其不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·鄭之問·申恜·沈之淸·李元輿·尹昈·蔡有濟·辛敬業·申瑞廷·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放還之命。佶等還收放還之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙非逆則已,珙實宗社之大逆,則哀矜存活,不過殿下之私恩,同辭致討,實是臣子之大義,而前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不唯不從,使橫議之人,尙在諫長,臣等實未知聖意之所在也。請勿爲留難,亟賜一兪。珙之兇逆,天地神人之所共憤,則今日還收佶等之請,在法罔已,而前執義姜大遂,以沐浴聖澤之人,莫念分義之至重,王法之至嚴,乃敢附會異議,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職。
右副承旨李景仁疏曰,伏以,臣賤疾深重,不能供職,冒死呈單,冀蒙恩遞,而反下還出給之命。臣誠惶懼隕越,罔知攸措。臣自量病勢,若可以力疾就列,則安敢冒昧言病,自干逋慢之誅乎?第臣所患,非一朝偶發之症,積年沈痼之餘,添傷暑濕,下血乘時重發,寒熱交攻,轉成痁疾,痛勢極重,胃氣日敗,食念頓絶,少飮粥物,入口輒吐,頭痛眩瞀,胸膈煩鬱,心火挾痰,上衝膈間,有時悶絶者,數矣。元氣澌盡,委頓床席,奄奄垂盡,坐臥須人,旬月之間,差復無期,喉舌重地,不可久曠,情事狼狽,實爲悶迫。伏願聖明,天地父母,憐臣病篤,察臣情迫,亟命遞免,以便公私。臣無任感恩知罪戰灼懇丐之至。謹昧死以聞。踏啓字以下。以上燼餘
卯時,有霧氣。春坊日記
上在昌慶宮。停常參·經筵。
有政。
吏批,判書李聖求進,參判尹墀進,參議朴潢在外,左承旨韓必遠進。
兵批,判書李弘胄進,參判鄭廣成呈辭,參議睦敍欽進,參知洪命耉式暇,右副承旨崔葕進。
吏批啓曰,大司成有闕,今將差出矣。館學,多士之所聚,而近日風習不好,祭酒之任,必須名重可以鎭服者爲之,正二品人員竝擬,何如?傳曰,依啓。
趙緯韓以義禁府言啓曰,罪人鄭之問·李元輿·高用厚等還收量移之命事,允下矣。鄭之問則當初量移時,兩司方論啓,故本府入啓,姑停移配,而李元輿·高用厚則押去羅將發送後,兩司始爲論啓,故旣已移配矣。今則李元輿·高用厚等,當爲還發配所,前單子中付標以入之意,敢啓。傳曰,知道。
趙緯韓以都摠府言啓曰,今日入直軍士,當爲中日習射,而政事相値退行,且副摠管尹墀,除標信,吏曹政廳進去之意,敢啓。傳曰,知道。
李敏求啓曰,近日儒疏之事,朝家纔已鎭靜,而今者儒生等,又復陳疏,欲與蔡振後,而同被罪罰。此則固有其說,而乘其忿懥,肆爲憤言,張皇攻斥,不遺餘力,極爲不美,而二十餘人聯名之疏,退却亦似未安,何以爲之?敢稟。傳曰,勿爲捧入。
趙緯韓以兵曹言啓曰,本曹堂上四員內,參判臣鄭廣成身病呈辭,參議臣睦敍欽移授承旨,參知臣洪命耉式暇,只有臣弘胄,而諸般取才及各司褒貶,日不暇給,請假參知差出。傳曰,依啓。
韓必遠以吏批言啓曰,臣等今日政廳,時推人員,因憲府色吏不爲詳細抄送,以致被推者混同備擬,玉堂官員及鏡城判官,至於受點,臣等不能致察之失,在所難免,惶恐待罪。傳曰,知道。勿待罪。
趙緯韓以備邊司言啓曰,以本司草記,答曰,知道。處置不明,則或不無如前欺瞞之事,故言之耳事,傳敎矣。臣等更竊思之,應貿物件,元有該曹所定斤數,以此作包,入於咨文,方爲明白,依昨日傳敎施行,何如?傳曰,依啓。
李敏求啓曰,近日儒疏,大啓鬧端,似無寧靜之期,故今此儒疏,因本院啓辭,勿爲捧入事,傳敎矣。大槪前因知館事,請令四館解其可解,停其可停之啓,蔡振後等三人,則被停,〈之〉之下參疏被停者,則解停。以一樣陳疏,而或停或解,則其免罰者之不敢圓點赴擧,理勢固然,三字缺人之廢擧,殊非設科廣取之道,而有違啓辭之意,更令知館事參商善處,以爲鎭靜之方,似爲可可。臣待罪出納之地,又忝師儒之席,惶恐敢啓。傳曰,依啓。
以公淸監司朴明榑待罪狀啓,傳于崔葕曰,勿待罪事,回諭。
傳于具鳳瑞曰,聞見事件,書狀官何至今不爲來呈耶?
持平徐祥履來啓曰,逆珙諸子,雖蒙聖上曲貸之恩,保全性命,而其在王法,猶有所屈,今因曠蕩之典,遽下放釋之命,論列累日,尙未蒙允。臣等非不欲體聖上矜恤之意,第念末世之人心不淑,天下之事變無窮,其所以放還者,實非終始保全之道也。請還收佶·億·健等放送之命。國有大慶,雖霈渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。惡逆之罪,在典罔赦,止於投荒,已極屈法,聖心至仁,雖有放還之命,邦憲至嚴,可緩執法之論。前正言趙壽益,身居言地,敢生異論,托以將順之名,遽進營護之說,謀亂是非,大壞義理,此而不懲,必至於君不君臣不臣。趙壽益,請命削奪官爵。逆珙謀逆之狀,昭著無疑,則佶等不可全釋,揆諸王法,在所不已,今日立殿下之朝者,孰不知討逆之義,而況身任言責,主一時之公議者,敢緩執法之論乎?一種異議,立幟其間,迭出附會,愈往愈甚,則此實出於大義不明,公議不嚴之致,豈不痛哉?前執義姜大遂,假托將順之名,欲逞附會之計,敢引不當引之古事,眩亂是非,阻遏公議,其肆然無忌憚之罪,不可不懲。姜大遂,請命罷職。答曰,佶等今雖放釋,必無難保之患,爾等勿爲過慮。且量移之人,諸大臣旣已議處,亦勿堅執。趙壽益等事,不允。
獻納金霱來啓曰,逆珙諸子,自有當施之律,而貸以不死,亦出於殿下之私恩,則固當屛諸四裔,不可與同中國,而今乃有放還之命,瞻聆所及,莫不駭憤,度以時勢,斷非終始保全之道也,請還收佶·億·健等放還之命。天下之惡,無大於附賊,綱常之罪,莫甚於廢母,爲人臣而負此罪惡,則其不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放還之命。佶等還收放還之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙非逆則已,珙實宗社之大逆,則哀矜存活,不過殿下之私恩,同辭致討,實是臣子之大義,前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全活之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而聖上不唯不從,使橫議之人,尙在諫長,臣等實未知聖意之所在也。請勿留難,亟賜一兪。珙之兇逆,天地神人之所共憤,則今日還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴,乃敢附會異議,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職。校書博士鄭之益,以兇徒餘孽,濫竊科第,不思自新之道,多有怪妄之事,四館羞與爲列,如此之人,不可置之衣冠之列,請命罷職不敍。答曰,佶等今雖放釋,必無難保之患,爾等勿爲過慮。且移放之人,諸大臣旣以議處,亦勿堅執。鄭之益遞差。趙壽益等事,不允。
吏批,趙時俊爲竭誠奮威出氣振武功臣資憲大夫豐城君者,洪命耉爲通政大夫兵曹參議知製敎,金槃爲通政大夫兵曹參知知製敎,睦敍欽爲通政大夫承政院左承旨兼經筵參贊官春秋館修撰官,韓必遠爲通政大夫承政院右承旨兼經筵參贊官,趙緯韓爲通政大夫承政院左副承旨知製敎兼經筵參贊官春秋館修撰官,崔葕爲通政〈大〉夫承政院右副承旨兼經筵參贊官春秋館修撰官,金尙憲爲資憲大夫行成均館大司成兼同知經筵事,韓興一爲通訓大夫宗簿寺正知製敎兼世子侍講院輔德校書館校理,許□□爲通訓大夫內贍寺正知製敎,趙絅爲通訓大夫行司憲府執義知製敎,鄭太和爲通訓大夫成均館司成知製敎兼世子侍講院弼善校書館校理惠民署醫學敎授,金元立爲通訓大夫世子侍講院弼善,鄭沇爲通訓大夫行司憲府持平,趙錫胤爲奉正大夫行弘文館校理知製敎兼經筵侍讀官春秋館記注官漢學敎授,宋希進爲中訓大夫行成均館直講,李㬅爲通訓大夫行世子侍講院文學知製敎,金始蕃爲朝奉大夫兵曹佐郞,沈之漢爲奉正大夫行世子侍講院司書,成以性爲朝散大夫行弘文館副修撰知製敎兼經筵檢討官春秋館記事官,朴遾爲通訓大夫行弘文館副修撰知製敎兼經筵檢討官春秋館記事官,朴慶應爲通訓大夫行義禁府都事者。參外,務功郞行校書館著作金一字缺一,承仕郞行校書館正字韓克昌,從仕郞行校書館副正字金好哲。外,徐忭爲承議郞守鏡城都護府判官,李名字缺爲通訓大夫行牙山縣監,洪孝孫爲奮忠贊謨靖社功臣通訓大夫行長水縣監者。
兵批,金德諴爲折衝將軍行龍驤衛副護軍,李景仁爲折衝將軍行龍驤衛副護軍,李益昌爲秉節校尉行龍驤衛副司果,二字缺男爲展力副尉龍驤衛副司果。外,金承文爲禦侮將軍行所斤浦鎭水軍僉節制使,李得吉爲禦侮將軍行臨溜島鎭管黔毛浦水軍萬戶,黃應吉爲禦侮將軍行臨溜島鎭管木浦水軍萬戶,李尙吉爲資憲大夫知中樞府事者。以上燼餘
上在昌慶宮。停常參·經筵。
崔葕以都摠府言啓曰,副摠管鄭文翼,以酆遊擊迎慰宰臣,慕華館進去晝仕,請出標信。傳曰,知道。
崔葕以備邊司言啓曰,以本曹草記,傳曰,知道。處置不明,則或不無如前欺瞞之事,故言之耳事,傳敎矣,臣等,更竊思之,應貿物件,元有該曹所定斤數,以此作包,入於咨文,方爲明白,依昨日傳敎施行,何如?答曰,依啓事,傳敎矣。該曹唐貨藥材,合重三千三百四十三斤四兩,依例每八十斤作一包,合四十一包,而此數過多,依中朝定規,以百二十斤作包,則二十七包,餘一百三斤四兩,不可不稍存餘數,咨文內,只以三十餘包爲言,何如?傳曰,允。
韓必遠以禮曹言啓曰,備邊司啓辭,伏見禮曹啓辭,赴京一行物貨,乘船時的知多少,依員役計開咨例,令使臣乘船時,秤稱塡書,且戶曹貿易價,竝於尙衣院·濟用監名號下懸錄,宗親府·議政府·中樞府·忠勳府·六曹·兩醫司藥材,竝以典醫監書塡事,允下矣。臣等之意,物貨計開,不必別爲一咨,只於員役名下書塡,而官貿則別行書之,合爲一咨無妨,且禮部回咨內,內醫院·惠民署·典醫監,旣已歷擧名號,則勢難混稱,只以宗親府·議政府·中樞府·忠勳府·六曹貿易都合,分屬於兩醫司,令與咨文語意,無異同之差,似爲便當,以此意,分付該曹施行,何如,傳曰,允事,傳敎矣。使臣之行,已爲發去,事目中未及改付標,各司貿易價改錄時,依此擧行之意,使臣處移文知會,何如?傳曰,允。
韓必遠以弘文館言啓曰,校理臣趙錫胤,肅拜後移入上番,而修撰尹坵,呈辭受由,下番無替直之員。新除授副修撰成以性,牌招肅拜,使之入直。且新除授副修撰朴遾,時在江原道原州地,經筵入番事緊。請斯速乘馹上來事,下諭,依前例館書吏給馬下送。傳曰,依啓。朴遾,前已下諭,不必疊送。
傳于具鳳瑞曰,上下馬翌日宴禮單,則人參以三斤,磨鍊給之,似當,此意言于該曹。
具鳳瑞以戶曹言啓曰,備邊司啓辭,高太監還送米石,意非偶然,令承文院撰出咨文,追付使臣之行,宜當,且聞太監律身淸白,於我國之事,周旋致力,頗爲可感,別爲揭帖禮單,以致稱謝之意,亦似得宜,傳曰,依啓事,傳敎矣。取考禮單謄錄,則太監·軍門等衙門,從前未有禮單之例。或彼先致禮,則有回禮之時,而未有先爲送禮之例,義無私交,嫌或可避。今因太監致款,一番相問,未爲不可,而恐有後日無窮之弊。廟堂入啓公事,非該曹所敢容議,而區區所見如此,不敢不陳。凡事當愼其初,令廟堂更議處之,何如?惶恐敢啓。傳曰,依啓。
韓必遠啓曰,以謝恩表,傳曰,此表何以今始製入耶事,傳敎矣。問于承文院,則當初大提學令李植製進事,分排撰出,而以措語未穩,再三改之,拜表後畢磨勘,故以此遲延矣。又啓曰,傳曰,今行何以無計開之咨文耶事,傳敎矣。問于承文院,則計開咨,已爲磨鍊,而謝恩文書追送事,入啓蒙允。文書畢磨勘後,今始入之矣。傳曰,知道。計開咨及各衙門護送咨文,使臣發行之後,今始緩緩入啓,極爲怠慢,當該官吏,竝爲先推考。
崔葕啓曰,臣承命往典獄,取考囚徒,摘奸罪人,則近日日候極熱,故輕歇之囚,幾盡放送,滯獄者男女竝五十五名。罪重難放者外,其中憲府囚,沔川京房子芿叱同稱名者,則以郡守喪柩上來時,內行次凌辱被囚,而聽其所供,則不是渠所凌辱,其時本官及唱唜山稱名者,凌辱行次,知家而逃走,不囚知家之人,而以京房子代被囚禁云。果如所供,則事極冤枉,放釋似當。且故郡守鄭之罕,以人物刷還事,囚其次知而次知之多,至於五名,其數太多,擇其中年老者數三人放釋,亦似宜當。且戶曹所囚吳千壽,聽其所供,則有人持僞造戶曹公文,往公淸監營,以千壽名呈之,欲受防納之物。監司疑其所爲,而使之知家,一邊移文戶曹,則其人知幾卽逃。千壽則自戶曹捉囚,若或僞造之事,渠之所爲,則萬無以渠之名,圖出公文之理云。渠之所供,雖不可信,其間或不無冤枉之事。令該曹詳覈處決,各該司囚徒,亦令本司從輕重,斯速決放,使無久滯傷殞之弊,本署月令,當此暑月,無緣闕到,守軍軍士十二名中四名,亦無緣闕點,竝推治,何如?傳曰,依啓。
弘文館副修撰臣成以性上疏,伏以,臣以遐遠微蹤,濫叨隆恩,前後忝竊,常切愧懼,新除之命,又及於萬萬夢寐之外。臣誠惶感,無地自容。竊伏念臣方在推勘中,該曹不察而注擬,旋卽覺悟,乃有請遞之啓,則如臣新進不似之人,何敢抗顔冒進於論思重地,以貽名器之辱哉?退伏私室,恭竢物議。且臣方患痢疾,症勢極重,牌命之下,不得趨詣,罪合萬死,無任殞越。旬月之間,差復難期,負罪曠職,狼狽深深。伏願聖明,體臣情勢,察臣疾病,特命遞改,以便公私,幸甚。答曰,省疏具悉。爾其勿辭。
正言金宗一啓曰,無狀小臣,猥被鴻私,累蒙寵擢,曾在上年,纔出草土,而恩命遽下。臣誠惶恐感激,措躬無地。昨患左脅之痛,證似內瘇,危苦方極,强忍就道,而行轉病劇,幾死路中,瞻戀宸極,終未得達。病之大勢,經年少愈,而尙未永痊,跧伏呻吟。久稽逋慢之誅,無望天日之覩。今玆誤恩,反出夢寐之外,臣自念至鈍極劣,無路報效。惟思力疾趨謝,以塞愚分,而暑雨奔馳之餘,前症復發,胸脅梗塞,呼吸不通,幾乎不省人事。病勢至此,實難供職。且臣五年在外,今始入來,瞻天喜極,欲言者多矣。而蓋皆已陳之蒭狗,又非公議之所是,不如緘口逐隊之爲可。而第欲獻芹曝,人各有誠,何可謂人已言,畏人議己,而默默就列哉?當今政令苛急,賦役繁重,民生憔悴,軍卒怨苦,人心如在燒屋之中,國勢危於漏船之上,君臣上下,正宜汲汲遑遑,抱氷握火之不及,而廟堂皆圓,臺閣不方,從諛相求,排軋爲事,無有任殿下憂者。殿下方且叢脞爲勤,隱發爲明,容人諾諾,厭人諤諤。尊用俗吏,皮遇正士,無得人之逸,有自用之小,聰明好察於尋常細事,志慮未遑於經國遠猷,以簿書早晩,財賦豐歉,爲急務,視世道汚隆,民心去就爲何事。如此則治安得不卑,政安得不亂,民安得不困,國安得不危?此忠臣志士之所以衋然有傷心,愾然而長歎者也。且山陵之事,言者非一,而徒爲觸諱之歸,臣尤恨之。臣聞古者山有朽壤而崩,國君尙且爲之不擧·降服·乘縵·撒樂·出次·祝幣·史辭以禮焉,則先王陵墓之至嚴敬至尊重,非山之比也。雖曰雨蝕而頹,土脆而圮,其頹圮之多,至於三十餘尺云,則豈非莫大之變耶?臣民若見,自當不覺其惻怛至情之發,而適震雷大作於其夜,則驚惶疑訝間,安料其不爲雷變所傷,而緊築陵土,自爾頹圮乎?使其疑慮至此,則其牒報措語,不得不未瑩,以待奉審之明白也。陵官何大罪而至於杖流乎?奉審來審,知其土脆雨蝕而然,則宜正當初監董官不謹封築之罪,以謝宗廟也。或天變之所爲,殿下當恐懼修省之不暇耳。在廷群臣,未聞有以此爲殿下深計者,而但深罪陵官措語未瑩之過,不亦忽災而失刑乎?其毋曰旣往不咎,遂事勿諫,而今若快示悔悟之端,以盡懲省之道,則國人咸仰大聖人日月之明,而實宗社無疆之休也。此等言語,支離無味,非引避中所宜煩及。而竊念引避之後,欲言無及,玆敢略陳所懷。若夫一款之事,臣不能無憾於淸時之公議。昔淮南王長,謀反而死,長之四子,卽今日之佶·億·健也。漢文帝恨惜長之死,而侯其四子,今殿下之屈法伸恩,特宥佶·億·健等,自符漢帝之寬厚,則帝王親親之仁,前後一揆,此盛德事也。聖德如許廣大,宜無一物之不化。使佶·億·健等,能率德改行,則至矣盡矣。若曰末世之人心不淑,天下之事變無窮,而慮其密邇輦轂,怨國謀亂,則亦豈無善處之方乎?人有愛君以德,念不及他,則其在執法論事,謂之慮事之不密,違衆劾罪,猶可也。其曰護逆,曰立節,曰救解云者,不亦情外之罪案乎?夫人情不甚相遠,立殿下之朝,浴今日之化,而萬一有利其護逆,以爲立節之地,而爲之救解者,則誠天下之大逆大賊極兇極惡,此豈人情哉?不過出於較計不熟,惟知愛君以德之誠心,而今乃以護逆立節,救解扶植,附會將順之名等語斥之,人之不避色目之嫌,不爲時議之所制者,幾何人哉?臣恐自今以後,愛君以德之言,無由至於殿下之前也。臣愚謬妄之見如此,若嫌擧蒭狗,恐忤時議,含忍勿言,則是貪位而欺心也,言之,則前之言者,尙被重劾,何至孤遠之微臣,而獨不危耶?然下愚之性,卒難移改,心有所懷,不敢不言,其違公議犯邦憲之罪,萬死難贖,何敢偃然出仕乎?請亟命削黜。答曰,勿辭。
具鳳瑞啓曰,正言金宗一,再啓煩瀆,退待物論矣。傳曰,知道。
韓必遠啓曰,中朝聞見事件,赴京行次回還後,書狀官趁時來呈,例也。昨日下問之後,再三催促,而尙不呈進,極爲非矣。書狀官元海一,請推考。傳曰,依啓。
持平徐祥履,獻納金霱來啓曰,佶·億·健等放還之命,雖出於聖上惻怛之仁,而非但國法之廢壞,於宗社之慮,實爲太疎,宗社至重,如或萬有一危之道,則何可輕爲之哉?凡聖人處事,必須仁義兼盡,無過不及,無有偏處,然後事得其宜,禍患不生。今此放還之命,於仁則雖曰有餘,而於義則決是爲害,終未免有不測之患,則其所謂仁,亦豈不反有所害?自古養虎遺患者,其初亦非不仁也,至於終致禍亂,則此豈眞所謂仁哉?不過爲姑息苟且,歸於敗亡而已也。如宋襄·梁武,是也,此豈非可鑑者乎?今殿下念佶等之不宴,而不念宗社之大患,是憂宗社,不如憂亂逆之子也,豈得爲聖人處事之宜乎?昨日聖批云,必無難保之患,爾等勿爲過慮。夫珙爲兇逆之魁,前後兇徒,皆屬心於珙,安知國中更無兇徒,不屬心於珙之子乎?自古禍患之作,常生於所忽,況此屬,乃國人之所共疑慮者乎?殿下何以知必無其患,臣等亦何恃而不爲之慮乎?請亟命還收佶·億·健等放送之命。答曰,此輩之久在島中,予實恥之,爾等勿爲更論。
持平徐祥履來啓曰,國有大慶,雖沛渙典,罪在罔赦,不可混宥。豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。兇逆之子,法所不赦。殿下不忍加誅,止於投竄海島,一則欲其竝生,一則防其禍亂,殿下所處,可謂仁義兼盡,此卽是全恩也。至於放還,則爲太過,國法何可全然廢壞,禍亂何可不慮也?矜憐之心,雖是美意,至於廢國法而有致亂之虞,則其處事,未免爲失也。昔子西,召白公以致禍亂,孔子以彼哉斥之。然則行姑息之仁,以致實禍,其失豈不大哉?還收之請,所以爲國家執法也,爲宗社防禍亂也,爲君父救處置之失也。此在今日,誠不可易之論也,亦豈有一毫私意哉?乃有一種議論,以還收爲非,托以將順,而必欲放還,國法之壞,禍亂之作,皆莫之恤,此何意見,此何道理,而一般儕輩,以此爲守身之要,相繼立異,有若約束者然,誠可怪也。未知爲此論者,其以珙之死爲冤耶?癸亥以後,逆謀發覺無虛歲,而賊招皆以珙爲主,至於戊辰,外方賊徒,來聚京中而被捉,其招辭如合符節,國人耳目,誰不聞見,以此爲冤,則內而自欺,上而欺天,外而欺人也。如以爲非冤,則逆賊,人情所必惡,其子,皆以保全已爲幸矣。聖恩可謂至厚,國家之處置,可謂極當矣。何故必欲放還乎?且能保其必無後患乎?若不能保無後患,則其欲放還,可謂忠於宗社乎,忠於君父乎?如有一二人,慈心過多,而智慮不足者,或爲此論,則其言雖妄,心實無他,容之亦可也。今乃一般儕輩,相率而議,以此爲自中定論,以此爲自中法守,不亦病乎?噫,亂臣賊子,人情之所共惡也。義理晦塞,人心不正,莫甚於此,若此而容之,使其說肆行,則將人人不復惡逆賊矣。其爲害於世道,可勝言哉?楊氏爲我,墨氏兼愛,孟子猶懼其無父無君,人將相食。況朝廷搢紳之徒,相率而救護逆賊,少無顧忌,其禍豈不至於無父無君,人將相食乎?此豈非大可懼者哉?今此立異之論,趙壽益,首發之,彼壽益有何所見。只是固守儕輩之論,欲以取重於自中耳。人臣不惡亂逆之惡,不恤國法之壞,不憂宗社之禍,惟以見重於儕輩爲心,人臣事君,豈宜如是?其咎不可不懲,其漸不可長也。趙壽益,請亟命削奪官爵。鄭蘊,膠守昏暗之見,妄陳疏章,欲阻一國公共之論,其謬妄甚矣,爲害大矣。姜大遂·李㬅,以趙壽益·鄭蘊爲是,其意皆與壽益無異,至於韓興一,旣以因置島中爲是,則亦旣知趙壽益之非矣。而張皇辭說,極力伸救,欲脅制公議,至以箝口戒言爲說,其眩亂是非,莫此爲甚。請鄭蘊·姜大遂·李曼·韓興一,竝命罷職。朝廷之上,是非不可不明,若是非不明,虛實不分,則國之所以亂也。吏曹判書李聖求,頃日登對言,今日護逆之言,乃廢朝時群少陷人之題目也。聞者莫不駭怪,蓋護逆之言,雖同而其虛實大不同也。廢朝逆獄,皆是虛誣,臨海·永昌,豈有一毫事實耶?其時全恩之論,所護者乃無辜王子也,謂之護逆,誣也。逆珙兇逆之跡,昭在國人耳目,無一毫可疑,而其子已得保全,恩已至矣。乃欲全釋之,使來在中土,齒於平人,此非救護而何?所護非逆而何?然則今之護逆,實爲着題也。且曩時護逆之名,其意在於陷人,故其所論罪,止於流竄死滅,今之所謂護逆者,只論明其是非,使其說不得行,而禍亂不作也,其意亦大不同也。聖求乃引以爲比,其誤甚矣。聖求之意,非必以還收爲非,而立異之論爲是也。或是一時言語之差也。然經席至嚴之地,不思是非,妄言至此,其失不可置而不問,李聖求請命推考。新除授執義趙絅,今在京畿抱川地,請斯速乘馹上來事,下諭。答曰,不允。且爾等欲免箝口之失,則鄭蘊·李聖求,則勿爲請罪,可也。所請如此,而我無箝口之事云爾,則人必不信矣。書吏下送事,依啓。
獻納金霱來啓曰,天下之惡,無大於附賊,綱常之罪,莫甚於廢母,爲人臣而負此罪惡,則其不可容貸也,明矣。澳·洛迎附賊适,起復護逆,林健·崔濩,爲賊魁腹心,前後兇謀,無不主張,康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放送之命。佶等還收放還之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙非逆則已,珙實宗社之大逆,則哀矜存恤,不過殿下之私恩,同辭致討,實是臣子之大義,前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不唯不從,使橫議之人,尙在諫長,臣等實未知聖意之所在也。請勿留難,亟賜允兪。珙之兇逆,天地神人之所共憤,則今日還收放還之請,在法罔已,而前執義姜大遂,以沐浴聖澤之人,罔念分義之至重,王法之至嚴,乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職。校書博士鄭之益,本以兇徒餘孽,濫竊科第,不思自新之道,多有怪妄之事,如此之人,不可齒在衣冠之列,尋常遞差,不足以懲其罪。請命罷職不敍。答曰,不允。
具鳳瑞啓曰,今日省記,弘文館下番,公然闕直,應入之員,請推考。傳曰,依啓。以上燼餘
上在昌慶宮。停常參·經筵。
下直,慶尙都事任賚之。
韓必遠啓曰,卽聞判中樞府事鄭昌衍,病勢甚重云。係是原任大臣之病,故敢啓。傳曰,遣內醫看病。
趙緯韓啓曰,注書尹文擧推考公事,判付內,當該下人囚禁治罪事,命下矣。使令曾以此事入啓,奉承傳自刑曹已爲杖八十決罪,今又囚禁治罪,則以一事而疊蒙重罪,未知何如?敢啓。傳曰,勿爲治罪。
崔葕以備邊司言啓曰,會寧府使李廓戶奴呈狀內,上典,五月二十五日政,除授本任,聖恩如天,罔知所報,而老母今年七十五歲,自去年喪長子前縣監李慶之後,哭泣度日,專廢食飮,委頓狀席,自前月初旬病勢極重,不省人事,僅有一縷喘息,而奄奄將絶,朝不保夕,無兄弟獨子,不忍一刻相離,赴任期限漸迫,而勢難登程,公私狼狽,莫知所爲,當此孝理之時,察此罔極情事,各別善處云。前項李廓母病危重之狀,人皆知之,情事果爲切迫,似非厭避之比。邊上重任,亦難久曠,改差,何如?傳曰,依啓。
左議政吳允謙十六度呈辭。入啓。傳曰,安心調理。
藥房都提調臣尹昉,提調臣崔鳴吉,副提調臣李敏求啓曰,數日間暑熱甚酷。伏未審聖候,何如?敢爲問安。答曰,平安。
藥房,中殿問安。答曰,知道。
以備忘傳于趙緯韓曰,姜碩期等及趙廷虎等,竝放釋,使之任意閑住。
崔葕以備邊司言啓曰,戶曹啓辭,以備邊司草記,高太監頗爲可感,別爲揭帖·禮單,以致謝意,似當,傳曰,依啓事,傳敎矣,取考謄錄,則太監軍門等衙門,從前未有禮單之例,令廟堂更議處之,何如,傳曰,依啓事,傳敎矣。該曹啓辭之意,不無所見,揭帖及禮單,勿爲付送,而回咨中略及致謝之意無妨。敢啓。傳曰,依啓。
以禮部回咨草記,傳于趙緯韓曰,十分裁酌等語,似未妥當。前措語勿改,何如?
以沈都督回咨草,傳于崔葕曰,歲船出來,始自昏朝云。添入於措語中,何如?
崔葕以備邊司言啓曰,戶曹啓辭,量田事目,今當磨鍊啓下矣,竊念換邑打量之意,所以防豪右作奸之患也,京畿·江原兩道,別無豪强,恐不必又爲換邑,令廟堂議處,何如,傳曰,依啓事,傳敎矣。非但兩道形勢,與三道不同,竊聞換邑之擧,別無大段利益,而頗有弊端云。依該曹公事,勿爲換邑,何如?敢啓。傳曰,知道。莫重之事,不可率爾更改,量田使,竝爲上來後,詳問利害處之,可也。
內醫臣李春林書啓,領府事鄭昌衍,本以年老氣衰之人,自上年秋得腹痛,大便不調之證,無論晝夜,登廁頻數。今五月望後,又得兩脚膝骨之痛,仍致元氣極敗,添傷暑熱,合眼委頓,苦口峻劑,似難輕用。宜以生脈散,加蓮肉,知母鹽酒炒,木瓜各一錢,竹葉五分連用。時或痰熱上升時,竹瀝亦當用之。詮次啓達,傳曰,竝送之,往來看病。
崔葕以都摠府言啓曰,副摠管黃履中,會同分軍事,除標信,內兵曹進去之意,敢啓。傳曰,知道。
睦敍欽以司饔院都提調意啓曰,市上則眞苽已爲繁産,故內資寺眞苽進上,再三催促,則竟無形影,極爲怠慢。當該官,請從重推考。色吏,令攸司重治,何如?傳曰,允。
獻納金霱啓曰,臣於昨日,以合啓詣闕,見正言金宗一引避之辭,辭說極多,張皇憤懣,而其中一款,則專以合啓之論爲非也。臣所當卽爲引嫌,而闕門垂閉,不能仰瀆而退矣。噫,天下公議,自有一定是非,今此佶等之論,蓋爲執法之嚴,而亦存慮患之道也。宗一以今臺閣不言,縱諛相求,排軋爲事爲言,是則雖因陵事有所云云,實指今日論事之臣也。如以排軋爲言,則豈執法之論,獨爲排軋,而假托將順,前唱後和者,獨不得爲排軋乎?合啓方張,而宗一又爲此論,鬧端相繼,無時可已,今之任言責者,不亦病乎?臣旣被斥於宗一,且憲府之論,至嚴且峻,有論事疲軟之失,豈可靦然仍冒?請命罷斥臣職。答曰,勿辭。
司諫李景曾啓曰,臣伏見正言金宗一引避之辭,不但以縱諛排軋等語,極加詆斥。方今臣等所論執者,焦脣乾舌,竭力營救,此無足怪也。是論爲一隊立節之基,不爾則難容於自中。爲宗一者,雖欲不爲,不可得也。但恐君臣大義,朝廷法綱,從此而日益淪廢也。臣方論列此事,何敢處置宗一?且臣於頃日,得聞近來騷擾,輕發鄭蘊等停啓之論矣。昨見憲府之啓,辭意正大,公論至嚴,臣之疲軟昏謬,只速物議,不可仍冒言責。請命罷斥臣職。答曰,勿辭。
以沈都督前回咨草,傳于具鳳瑞曰,速爲書送。
以禮部回咨草,傳于具鳳瑞曰,結語處內醫院之名刪去,回還時三字添入,似可,此意言之。
具鳳瑞以弘文館言啓曰,本館下番,連日闕直,極爲未安。而上番,只有副校理臣鄭雷卿,時方入直,副應敎沈之源,辭職陳疏,校理趙錫胤,呈辭到家,副校理李元鎭,以推治之命,不得行公,無他推移姑降之員。請副修撰成以性,更命招使之肅拜入直。傳曰,再招,不可矣。
以司憲府李時楳照律,傳于趙緯韓曰,十二日經筵,自上下敎之語,及崔葕·李時楳陳達之辭,日記謄入。
具鳳瑞以工曹言啓曰,本曹所屬禁火司官員,今春夏等褒貶,本司提調有故,限內未及等第之意,敢啓。傳曰,知道。
具鳳瑞以漢城府言啓曰,故郡守鄭之罕,以人物刷還事,囚次知,而次知多至五六名,其數太多,其中年老者數三人放釋,亦似宜當事,傳敎矣。以咸鏡道安邊人物十五口督刷事,備邊司移文本府,而鄭之罕·鄭之雄,隱匿其家,終始不出,本府捉囚之雄,屢日督現,非但肆惡不出,至於誣呈上言,本府依法治罪事,入啓,蒙允矣。之雄·之罕,則非泛然許接之類,而實是隱匿邊民之正犯也。永代則安邊人應刷者也。之罕已爲身死,故囚其次知,卽今被囚者五名,而松介·禮生·奉孫,則之罕次知奴婢也。永代,以奴婢十四口,皆在於之罕·之雄之家,旣已納招,而之雄等,牢拒不出,若不刷還則已,若依法督刷,則多囚次知,勢所不已,刷還邊民,國法至嚴,考諸備邊司事目,許接者,有全家之律,推刷時,亦有刑推之法,則囚徒中正犯鄭之雄,及北民永代外,所謂次知見囚者,只三名矣。之雄雖老,決不可不治,次知三名中,只松介年老,卽爲放還,其餘四名,仍爲推刷之意,敢啓。傳曰,知道。
具鳳瑞以接待所言啓曰,卽刻遊擊率將官·家丁等,入來于館所之意,敢啓。傳曰,知道。
具鳳瑞啓曰,酆遊擊言,明日當詣闕拜謝云。若猝然有詣闕之擧,則事多難便,令接待所措語防塞之意,敢啓。傳曰,知道。
具鳳瑞以接待所迎慰宴宰臣李必榮意啓曰,臣以酆遊擊迎慰事,候于慕華館,則遊擊申時量來到,卽時行茶禮後,仍行酒禮,三爵之後,辭以量少天熱,再三請停。臣措辭强請,又行一爵而罷矣。初慰炎程辛苦之意,仍問出來所幹何事,則答稱天朝,聞倭奴來屯對馬·厓山等處聲息頗擾,以此委差偵探眞的與否云云。且言俺於上年,漂到公淸道地方之時,厚蒙國王恩典,饋以廩料,護還一路,不勝感激,明日當詣闕下,謝恩云云。稱道聖德,縷縷不已。依例臨罷,呈御帖及禮單,則物件受領,謝帖則到館所呈送云,故敢啓。傳曰,知道。
正言兪榥啓曰,臣情事兩難,賤疾又劇,逋慢引日,出入無據,自反多愧,罪戾益重。顧臣區區之念,惟在於祈遞職名,退伏省愆,而冒死呈單,至下還給之命,驚惶悶蹙,罔知攸處。臣伏見正言金宗一引避之辭,其所云云,只一場紛鬧而已。臣雖疲劣,不欲仰首伸吭,喋喋相較也。蓋當初所論,不過一時之規警,若使鄭蘊等平心思量,不獨爲壽益計,則一番論列,固無大害於壽益,而如宗一傅會之徒,亦皆屛絶,朝著論議,自然鎭靜,豈非淸朝之美事,士夫之公心乎?輾轉到今,愈往不已,是何等氣象耶?今宗一掇拾餘論,張皇辭說,乃敢以縱諛排軋等語,肆然詆斥,今日之事,良可寒心。如臣庸劣最下,忝居言地,前後被斥,不一而足,何敢自以爲是,偃然處置乎?且臣所患疝證,發作無常,不能與同僚偕避,臣實靦然,請命罷斥臣職。答曰,勿辭。
行大司憲趙翼,掌令李坰·朴守弘,持平徐祥履啓曰,臣等伏見正言金宗一避嫌之辭,其一款,以兩司論劾異論之人爲非。至曰自今以後,愛君以德之言,無由至於殿下之前。如使佶·億·健等,仍置島中,少有損於聖德,而其來歸,必無後患,則其將順之論,可謂愛君以德也。其置之島中,處置極當,於聖德少無所損,而其來也,禍亂之作,有不可測,則其承順聖意,卽是事君以姑息,而遺君父以禍敗也,何可謂愛君以德哉?以此爲愛君以德,臣等竊未曉也。其言,以漢文封淮南之子爲據,漢文之事,亦何足法也?謹按漢史厲王之死,文帝哭之哀,袁盎寬解之。且曰,淮南王有三人,惟在陛下耳。帝於是立其三子皆爲王。其未封也,賈誼知上必將王之,上疏諫曰,淮南之悖逆無道,陛下幸而赦遷之,自疾而死,天下孰以王死之二字缺今尊奉罪人之子,適足以負謗於天下耳。此人少壯,豈能忘其父耶?夫擅仇人,足以危漢之資,於策不便,此非有子胥·白公,報於廣都之中,而疑有專諸·荊軻起於兩柱之間。其後長之子淮南王安·衡山王賜,皆反誅。以今觀之,則袁盎·賈誼之論,孰長孰短?安·賜,幸而伏誅,如使安·賜,危漢社稷,則袁盎之論,豈不爲漢室之禍?而賈誼之策,誠社稷之至計也。自安·賜言之,向使賈誼之論得行,則豈至於死乎?然則其死也,由袁盎致之也,是何德哉?此正所謂愛人以姑息者也。後之爲國家計者,當法賈誼乎?當法袁盎乎?佶等以亂逆之子,皆得保全,此正殿下之盛德,豈必至招來,以致國家之禍敗,然後方可謂之盛德乎?今以其招來,禍敗有無,試問之擧國之人,則擧國之人,必皆不敢曰無矣。然則其招來也,豈不危乎?還收之請,實斷斷爲國家,豈有一毫私意?乃有一般儕輩,以放還爲自中定論,爭勝立異,如立大名節,然其言乃國家危道,非是至計,而相持甚堅,一唱群和,相繼紛然,使聖聰疑惑,爲國深憂,臣等安得不斥之?其曰救護云者,何敢謂其心爲異日之利而爲之哉?如曰有利心而爲之,則此固爲情外之罪案也。以事言之,實是救護,謂之救護,豈是虛語?大槪,今此放還之命,在人主則發於惻隱,而未及深思,容或有之,人臣爲國家計,必力爭而不可止者也。彼異論之人,雖曰較計不熟,豈許多人,都無較計熟者乎?只爲儕輩中論議如是,故相比相同,不敢有違,以固守相高耳。夫士君子處世應事,當一觀其是非,豈可不察是非,只從儕輩之論而已乎?今此輩人,同然守此不是之論,都無一人能自拔出者,可嘆也。臣等旣被誣斥至此,何敢妄然仍冒?請命罷斥臣等之職。答曰,勿辭。
趙緯韓啓曰,獻納金霱,司諫李景曾,正言兪榥,大司憲趙翼,掌令李坰·朴守弘,持平徐祥履,再啓煩瀆,退待物論矣。傳曰,知道。
具鳳瑞啓曰,大司憲趙翼,掌令李坰·朴守弘,持平徐祥履,避嫌退待,執義趙絅在外,持平鄭沇未肅拜,今日以監察爲茶時之意,敢啓。傳曰,知道。
具鳳瑞啓曰,接待所郞廳來言,卽者遊擊入京後,依例問安,則多拜上云矣。傳曰,知道。
弘文館副應敎沈之源上疏,伏以,臣頃因老母病重,猥將私懇,仰陳於冕旈之下,奉蒙天恩,受由救病,漸向差歇,得保今日,臣誠感戴,繼之以泣。第念臣母衰老之年,得患此疾,元氣大敗,食飮專廢,人子之情,決不可須臾離側。況臣以病骸,添得暑症於救病之餘,頭痛若碎,委身床席,昏不省事,無計供仕,冒呈辭單,冀蒙恩遞,而伏承還出給之命,臣誠惶恐踖蹙,措躬無地。顧臣無狀,雖不足以補涓埃之微,筋力所及,豈不欲奔走奉職?而數日以來,狗馬之疾,益復添劇,眩運嘔吐,諸症乘時竝作,調治多方,日漸沈痼,旬月之間,斷無差復之望,論思重任,亦非養病之地,以公以私,俱甚狼狽,不得不再籲於天地父母之下。伏乞聖慈,亟遞臣職,以便公私,不勝幸甚。踏啓字而下。
行戶曹判書崔鳴吉箚子,伏以,無狀小臣,待罪師儒之任,私竊以爲太學多士所聚,國家元氣之所賴,如使韋布之輩,欽尙儒賢,講論義理,尊師友之道,崇禮讓之風,則士習自正,而世道自淑。雖人微望輕,不能有無其間,而區區之心,則實在於此。儒林不幸,鬧端滋起,四館各出意見,互相停擧,將至館學一空,臣之啓辭鎭靜,亦出於不得已,而伏見政院啓辭,又爲別生論議,至請更爲善處,臣心不能無惑焉。凡處事之道,是非當其當,然後人心乃服,浮論自止,若都不問是非·可否,一以救解爲事,則求以鎭定,而反益紛鬧,小事且然,況於太學公論之地乎?夫二臣之有功斯文,自有不可誣者,則館學從祀之請,雖涉太遽,自是好意思,亦何可罪之有?而年少異論之輩,意見不同,則其不欲隨參,亦無足怪。但不合掇拾昔年邪臣陷賢之餘論,詆謗儒宗,若無顧忌,旣朽之骨,有何恩怨,而攻斥至此?藉曰從祀爲過重,如二臣之賢,獨不得爲有道之人乎?使年少輩稍有尊賢好善之心,其言必不如是。且從泮宮至東學,自有直路而捨之不由,巾服步行,穿過闕門之外,駭人瞻聽,士行之卑汚可羞,無甚於此。此由道學不明,師道不立之致,身爲師儒,豈可坐視而不思救正之道乎?但此本出於若干人倡率鼓動,而其餘則特爲風聲氣習所驅使,爲之隨參耳,亦不足深咎。臣之前日啓辭,所謂首倡一二人外,其餘不必深治者,蓋爲是也。四館十餘員,一處會議,十分停當,東學儒生被停者六人內,只停其已甚者三人,而亦是不廢前程之意,只欲略示警責,使之自知其過,則無非敎誨之道也。其外隨參之人,又爲之減定罰目,以開赴擧之地,則示罰之意旣輕,遷善之路甚廣,爲儒生者,所當惕然悔悟,以圖自新,爲其父兄朋友者,亦宜更相戒飭,使之痛改浮薄之習,同歸於大公至正之地,所謂不遠復而善補過,豈不美哉?而計不出此,更生支節,欲使朝家擧措,朝令夕改,同於兒戲,國是之所以不定,異論之所以日滋,臣實不知其可也。當初本館啓辭,雖出臣手,而旣經僚議歸一而後啓之,則亦非出於臣之獨見,而政院啓辭,今乃如此,揆諸體面,實涉未安,此無非臣無狀所致。況此外善處之道,亦非臣所敢承當。伏乞聖明,遞臣兼帶大提學·知成均等任,移授宿德望重之人,以重師儒之選,不勝幸甚。答曰,省箚具悉。承旨啓請之事,更無善處之道,則只陳所見而已,無端辭職,以示不平之色,實涉不可也。且不由直路之士,汚矣,其欲行己志,驅逐多士之儒,賢耶?以上燼餘
上在昌慶宮。停常參·經筵。
下直,寧邊府使李英達,安山郡守柳後聖,洪原縣監宋湛。
酉時,日暈。
韓必遠啓曰,京畿水使,例兼統禦使,當有敎書,而統禦使望單,備邊司,昨夕始爲啓下,敎書未及製進。水使申景珍,下直肅拜,入啓,敎書今日勢未及啓下正書,申景珍單子還出給,使之後日下直,何如?傳曰,依啓。
趙緯韓啓曰,大司憲趙翼,掌令李坰·朴守弘,持平徐祥履,避嫌退待,執義趙絅在外,持平鄭沇未肅拜,今日以監察爲茶時之意,敢啓。傳曰,知道。
趙緯韓以都摠府言啓曰,今日入直軍士,當爲中日習射,而本府褒貶相値,退行之意,敢啓。傳曰,知道。
韓必遠以接待所下馬宴宰臣漢城府右尹朴意啓曰,臣以酆遊擊下馬宴宰臣,詣館所請行宴禮,則卽出宴廳,行茶禮後,仍行酒禮,三爵後,辭以不飮,臣因請又行一酌,傳給御帖及禮單,則辭曰,貴國以天朝厚擾極多,俺何敢又受禮單乎?固辭者累,强請然後,始許受之曰,多拜上云云。且舞童·樂工等處,靑布五匹·小帽子十四箇·扇子五柄·香囊五箇·網繩五條等出給。臣亦以不可給之意懇言,則亦不聽從,仍爲分給,而使之致謝矣。罷出之後,出給謝帖,入啓之意,敢啓。傳曰,知道。
寧邊防禦使李英達啓曰,臣所帶軍官兼司僕金殷位,內禁衛朴禮智,係是禁軍,故敢啓。傳曰,知道。
韓必遠啓曰,以發還銀禮部回咨草,傳曰,虧損已甚之語,未知如何事,傳敎矣。虧損已甚之語,辭不達意,下語欠妥,此四字使之改之,宜當。傳曰,依啓。
傳于韓必遠曰,酆遊擊接見,明明日爲之。
睦敍欽以宗廟署都提調·提調意啓曰,仁穆王后金寶二,有外匣而無內筒,故依各寶例,竝造內筒事,前已入啓蒙允矣。其後奉審時,更爲裁量,則外匣過爲狹少,只造內筒,勢難藏安。令該院竝造外匣,似爲宜當。敢啓。傳曰,依啓。
睦敍欽以接待所言啓曰,因政院啓辭,酆遊擊今日勿爲詣闕拜謝之意,令譯官措辭開諭,已爲蒙許之意,敢啓。傳曰,知道。
睦敍欽以接待所言啓曰,接伴官臣盧后卨,言于本所曰,中路遊擊所贈若干禮物,不敢私自處置云。禮物依前例,送于該曹,四字缺之物,亦令該曹磨鍊以給,何如?物件則別單書啓之意,敢啓。傳曰,令該曹照例處置。
睦敍欽以接待所翌日宴宰臣綾川君具仁垕意啓曰,臣以酆遊擊翌日宴宰臣,詣館所與遊擊行禮坐定,先行茶禮,仍爲行宴。三爵後,遊擊固辭曰,俺非但酒量狹小,日氣極熱,連日受宴,困憊莫甚,願停罷云云。臣使譯官强請,又行二爵後,呈御帖·禮單,則答以連受禮單,事甚未安,而國王送禮,不受亦甚未安,仍爲領受。且於舞童·樂工·廚子等處,靑布十一疋·小帽子十一箇·扇子五柄·香囊十部·繩網五條分給,臣以不可給之意力言,則終不聽從。臨罷出給謝帖矣。敢啓。傳曰,知道。
睦敍欽啓曰,以發還銀禮部回咨草,傳曰,此銀非徵出,而乃是御前進獻之物云,若然則歸虛之說,似未穩當矣。且四十年成例以下,措語亦似未妥,問于承旨以啓事,傳敎矣。更爲詳察,聖敎允當,使之改之,何如?傳曰,依啓。
睦敍欽以承文院都提調意啓曰,學生田有成·邊斗卿·鄭垓書法楷正,年少有將來,屬于本院寫字官肄習,使之鍊業,何如?傳曰,依啓。
睦敍欽以承文院都提調意啓曰,禮曹關內,以咸鏡監司閔聖徵狀啓,前定寫字官李仁民·金大吉等,催促下送,而又加定二人下送事,啓下矣。李仁民·金大吉等,皆有實病,告于所接安邊府使處,受所寫冊出來,而路中添病,勢難卽時催送。且以外方冊板事,本院寫字官,至於六人定送,極爲重大,方今文書連續時,決難加送二人,李仁民·金大吉代,擇定二人,爲先給馬下送,何如?傳曰,依啓。李仁民等,亦爲催促下送。
趙緯韓以軍器別造廳言啓曰,臣等俱以無狀,待罪武庫,歲月已多,所措則零星。內無陰雨之備,外乏禦侮之器,雖緣財狹力弱之致,而不職之責,誠所難免,常懷惶恐。頃者宣惠廳御供減下米歲給之命,特出於千萬意外,而物各有主,雖不得爲實用,而實是古聖安不忘危之盛擧也。臣等不能盡職之罪,尤無所逃。第今本廳別造之物,不過槍劍·長片箭·甲冑等物,而其所用,無非鐵炭。故丁卯以後,本廳貿鐵於海西者,前後竝八九巡,而價則薪鐵百斤,定官木二疋,木若不好,則更添一疋貿來,論其元價,則有浮於私商,而自此送于監營,監營分送各官,各官又分境內鐵匠等,如此之際,安能無多少間弊端乎?以此本廳,未能廣貿,本道亦以爲難,而前頭永停別造之役,則已矣,不可永停別造云,則必當一番廣備正鐵,然後可除民弊,而事可就緖。蓋詳海西吹鐵功役難易,若以貿鐵之目,載送于長淵·瓮津間,別設冶爐,生鐵·炭石,從市直貿得,且其使喚·助役,亦給價募立,多數吹錢,以本廳船隻,給格價運致,則本道之弊可紓,而本廳之用有裕矣。事似便當,敢此以稟。傳曰,依啓。令該司餘丁木,量宜以送,以補役價。
睦敍欽以接待所言啓曰,唐差之來,旣行翌日宴,則請出所齎公文,預爲啓知,已有前例。故當日宴罷後,臣等令差備譯官,問于遊擊,則遊擊答曰,俺所幹之事,到椵島時,都督接伴使,已爲狀啓,此外更無別樣公文。但出示其憲牌之意,敢啓。傳曰,知道。
玉堂箚子,副校理臣鄭雷卿,副修撰臣朴遾等,伏以,正言金宗一,獻納金霱,司諫李景曾,大司憲趙翼,掌令李坰·朴守弘,持平徐祥履,正言兪榥,竝引嫌而退。洪有一,譸張虛語,誣及先陵,徒配之罰,實從惟輕,乃反稱冤,有若全然無罪者然,其爲意見,誠所未曉。淮南諸子,終伏不軌之誅,文帝處變,難免危漢之譏,今者援以爲證,歉視聖代,排兩司執法之正論,爲一時立異之奇貨,義理之晦塞,紀律之廢壞,孰有大於此?還收之請,彈劾之擧,無非守國家大法,紏一時橫議,則縱諛排軋之斥,不足多辨。鬧端是慮,寧欲停論者,實出於鎭靜之意,非以蔑法之徒,謂無可論之罪也。持論嚴正,毅然不撓,王綱期得以復振,國是期得以底定,臺閣風采,於是乎可尙,偏黨謬妄之論,只益其紛鬧,不欲相較之言,誠爲得體,有何可避之嫌?請獻納金霱,司諫李景曾,大司憲趙翼,掌令李坰·朴守弘,持平徐祥履,正言兪榥,竝命出仕,正言金宗一遞差。答曰,依啓。
睦敍欽啓曰,臺諫出仕事,命下矣。闕門已閉,明日待開門命招之意,敢啓。傳曰,知道。
弘文館副修撰成以性上疏,伏以,臣之情勢狼狽,決難冒進之狀,已陳於昨日之疏,而聖批不允,惶感交集。分義所在,惟當奔走供職之不暇,而前患痢疾,夜來轉劇,腹疼如刺,頭熱兼發,精神昏憒,氣力漸盡,顚仆委頓,不省人事,供仕無計,罪戾增深。玆冒煩瀆之嫌,仰陳危迫之懇。伏願聖慈,憐臣病勢之危苦,亟命遞改臣職,以安愚分,幸甚。踏啓字而下。以上燼餘
上在昌慶宮。停常參·經筵。
戶曹啓曰,伏見兵曹啓辭,春信使齎去入染木四十同,以本曹步木移送,初出於一時偶一爲之之事,而該曹不爲預備,臨時責出於臣曹,有若謄錄付成例者然,極爲未安,上年因備局啓辭,爲緣事勢急迫,雖封不動中,除出四十同輸送,而自明年令該曹預先措備,無使取用本曹事,覆啓蒙允,而今者,稱以例自兵曹移送,必欲逐年成例,揆之事理,實無可據。明年春信之行,日期尙遠,以該曹積置封不動,足以推移換貿,臣曹所捧步木,因玉堂箚辭,以五升三十五尺之木,定爲恒式,行會于八道,故各番所捧之木,反不如戶曹官木,請依上年啓下公事,自今以後,切勿取用於本曹,何如,傳曰,依啓矣。當初胡中贈物磨鍊時,木綿壹百同,則其品稍劣,故以本曹所儲送之,紅·黑·藍木綿合二十同,白木二十同,則以細布相約,而本曹無可合之木,故以兵曹所儲送之,此皆出於廟堂酌定,而行之已累年矣。今見兵曹啓辭,乃以一偶爲之爲言,此則恐是未察之言也。大槪本曹雖貧,豈無數十同木,而但升細尺長,如步兵價布者,本曹元無上納之規,必不得已則將就貿於市上,而乘時射利,乃市民常態,見本曹之渴急,則愈益閉塞,以索高價,若非倍價而給之,則萬無貿得之理,故欲依成例取用兵曹價布,而本曹啓辭如是,國事恐不必過存彼我也。無已則本曹所儲中,極擇好木四十同,輸送兵曹,以爲換用之地,亦以無妨。敢啓。傳曰,依啓。兵曹謄錄
上在昌慶宮。停常參·經筵。
下直,京畿水使申景珍。
自昧爽至卯時,有霧氣。
韓必遠以司饔院都提調意啓曰,今日唐差接見時所用香醞,知味則味甚酸薄,似當改排,而此酒之外,他無改備之路云,極爲駭愕。當該內贍寺官員及色吏,竝推考治罪,時刻已迫,不得已進排之酒,仍用之意,敢啓。傳曰,依啓。
申景珍敎書,王若曰,時値艱虞,方軫拊髀之念,職兼節制,二字缺注意之良,肆推殊章,用循僉可。惟卿六字缺全材,佩綬西關,邊圉固於鎖鑰。擁麾北塞,威信及於氊裘。所臨有聲,歷試已著。屢擬閫帥之任,群議稱多。擢置摠府之官,眷意斯在。眷彼水鎭之設,專爲海徼之防。屛蔽江都,作一隅保障之勢。控引湖海,通三路輻湊之便。惟其責任非輕,所以選擇尤重。玆以卿爲京畿·公淸·黃海等道統禦使,體予委寄之意,殫爾循國之忱。撫循軍丁,務得死力,整飭烽櫓,毋誤師期。闞如虎豹之在山,身作干城於衛國。於戲,予之倚卿也至,予之知卿也深。盼子守高唐,無復東漁之警。世忠鎭采石,永絶南牧之憂。益勤今日之良圖,罔保古人之專美。故玆敎示,想宜知悉。
辰時,上御仁政殿,接見酆遊擊報國。遊擊至階上,上相揖以入,至殿上。遊擊曰,前者漂到貴國,猥蒙殿下恩典,以得生還。今奉欽命而來,願拜謝。上曰,皇上萬安?對曰,萬安。上曰,遠路驅馳,想多勞苦。對曰,人臣以王事出來,乃是職分,而至勞俯問,心甚未安。上請茶禮,仍下交椅相揖,行茶禮。上曰,大人上年漂到時,其到泊地方殘弊,凡干接待之事,不得稱情,尙懷慙愧。遊擊曰,其時得保一線之命,無非厚恤拯濟之致,俺以此意,歸告上司臺下,轉奏皇上矣。大槪貴國臣民,於天朝之人,莫不誠心敬待,俺尙懷感激之心矣。上請酒禮。遊擊曰,當領命,行三爵。上曰,請饋家丁。遊擊曰,殿下宴禮,至及騶率,不勝惶感。仍曰,殿下設宴款待,恩極侈矣。第久勞玉體,心甚未安,願退去。上曰,酒禮未畢,幸且少留。遊擊曰,不敢違命。至五爵。遊擊曰,殿下厚待之恩,則至矣。但俺之酒戶狹少,且久勞龍體,願退去。仍曰,花綠絹等物,雖甚略少,請分給樂工,上曰,情猶未洽,請加一爵。且伶人豈望賜物?遊擊曰,七字缺且炎熱如此,久坐未安,請下直。上四字缺爵。遊擊曰,俺上年過蒙恩典,今又五字缺此千載一時,三生難得之事也,願拜謝。上曰,禮固然矣。何謝之有?仍授禮單。遊擊曰,王者所賜,賤夫不敢辭。仍相揖而出。
崔葕以兵曹言啓曰,今日接見時,宴享廳帳幕內,有鍮器墜地之聲,聲徹殿內,極爲驚駭。其不謹之罪,不可不懲。令攸司當該工曹下人,囚禁重治,何如?傳曰,允。
韓必遠以司饔院都提調意啓曰,今日酆遊擊接見時,假提調原昌君玖·帶山君宗胤,行司勇宋岦等,無緣不進,請從重推考。第一爵行果進止假郞廳豐儲倉副奉事李時榮,不爲跽進,假郞廳繕工監監役官呂爾亮,旣爲差下後,推諉他人,言辭不恭,事體極爲駭愕,請竝推考。傳曰,依啓。
具鳳瑞以兵曹言啓曰,當日女人成介·戒信等稱名人,自通化門入來,差備門外擊錚,極爲駭愕。令攸司囚禁治罪,同門守門將兪貴曾,常時不能禁斷,以致闌入,亦爲非矣。請推考。傳曰,依啓。
具鳳瑞以兵曹言啓曰,本曹堂上四員內,參判未差,參知臣金槃未肅拜,參議臣洪命耉當爲入直,而臣弘胄,近以諸般取才各司褒貶,日不暇給,請差出假參知矣。本曹褒貶,則今日已行,而洪命耉,以承文院副提調,本院褒貶,今十三日十四日,連有磨勘之事,假參知仍爲入直之意,敢啓。傳曰,知道。
韓必遠以忠勳府言啓曰,今乙亥年春夏等,郞廳·醫員等,當爲褒貶等第,而本府有司堂上昇平府院君臣金瑬,病不出仕,臣不得已獨爲等第之意,敢啓。傳曰,知道。
左議政吳允謙十七度呈辭。答曰,安心調理。
內醫臣李一字缺厚書啓,領府事鄭昌衍病證,大槪與前四字缺一樣,昏困委頓,專廢粥飮,劑來生脈散三字缺服之,前生脈散三倍人蔘加用,宜當,三字缺膏,亦當用之之意,詮次啓達。傳曰,劑送。
持平徐祥履,正言兪榥來啓曰,佶·億·健等放還之命,雖出於聖上惻怛之仁,而非但國法之廢壞,於宗社之慮,實爲太疎,宗社至重,如或萬有一危之道,則何可輕爲之哉?凡聖人處事,必須仁義兼盡,無過無不及,無有偏處,然後事得其宜,禍患不生。今此放還之命,於仁則雖曰有餘,而於義則決是爲害,終未免有不測之患,則其所謂仁,亦豈不反有所害?自古養虎遺患者,其初亦非不仁也,至於終致禍患,則豈眞所謂仁哉?不過爲姑息苟且,歸於敗亡而已也。如宋襄·梁武,是也,此豈非可鑑者乎?殿下念佶等之不宴,而不念宗社之大患,是憂宗社不如憂兇逆之子也,豈得爲聖人處事之宜乎?昨日聖批云,必無難保之患,爾等勿爲過慮。夫珙爲兇逆之冠,前後兇徒,皆屬心於珙,安知國中更無兇徒,不屬心於珙之子乎?自古禍患之作,常生於所忽,況此屬,乃國人之素所疑慮者乎?殿下何以知必無其患?臣等亦何恃而不爲之慮乎?請亟命還收佶·億·健等放還之命。答曰,勿煩。
持平徐祥履來啓曰,國有大慶,雖沛渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。兇逆之子,法所不赦,殿下不忍加誅,止於投竄海島,一則欲其竝生,一則防其禍亂,殿下所處,可謂仁義兼盡,此卽是全恩也。至於放還,則爲太過,國法何可全然廢壞,禍亂何可不慮也?矜惻之心,雖是美意,至於廢國法而有致亂之虞,則其處事未免有失也。昔,子西召白公,以致禍亂,孔子彼之,然則行姑息之道,以致實禍,其失豈不大哉?還收之請,所以爲國家明紀律也,爲宗社防禍患也,爲君父救處置之失,此乃今日誠不可易之論也,亦豈有一毫私意哉?乃有一種議論,以還收爲非,托以將順,而必欲放還,國法之壞,禍亂之作,皆莫之恤,此何意見,此何道理,而一般儕輩,以此爲守身之要,相繼立異,有若約束者然,誠可怪也。未知爲此論者,其以珙之逆爲冤耶?癸亥以後,逆謀發覺無虛歲,而賊招皆以珙爲主,至於戊辰,外方賊徒,來聚京中而被捉,其招辭如合符節,國人耳目,誰不見聞?以此爲冤,則是內而自欺,上而欺天,外而欺人也。如以爲非冤,則逆賊人情所必惡,其子皆得保全,已爲幸矣。聖恩可謂至厚,國家處置可謂極當矣。何故必欲放還乎?且能保其必無後患乎?若不能保無後患,則其欲放還,可謂忠於宗社乎?忠於君父乎?如有一二人慈心過多,而智慮不足者,或有此論,則其言雖妄,意實無他,容之亦可也。今乃一般儕輩,相率而議,以此爲自中定論,爲自中法守,不亦病乎?噫,亂臣賊子,人情之所共惡也,義理晦塞,人心不正,莫甚於此,若此而容之,使其說肆行,則將人人不復惡逆賊矣。其爲害於世道,可勝言哉?楊氏爲我,墨氏兼愛,孟子猶懼其無父無君,人將相食,況朝廷搢紳之徒,相率而救護逆賊,少無顧忌,其禍豈不至於無父無君,人將相食乎?此豈非大可懼者乎?今此立異之論,趙壽益首發之,彼壽益有何所見?只是固守儕輩之論,欲以取重於自中,則人臣不惡亂逆之惡,不恤國法之壞,不憂宗社之禍,惟以見重於儕輩爲心,人臣事君之道,豈宜如是?其習不可不懲,其漸不可長也。請趙壽益亟命削奪官爵。鄭蘊膠守昏暗之見,妄陳疏章,欲阻一國公共之論,其謬妄甚矣,爲害大矣。姜大遂·李曼,以趙壽益·鄭蘊爲是,其意皆與趙壽益無異,至於韓興一,旣以仍置島中爲論,則亦旣知趙壽益之非矣,而張皇辭說,極力伸救,脅制公論,至以箝口戒言爲說,其眩亂是非,莫此爲甚。請鄭蘊·姜大遂·李曼·韓興一,竝命罷職。佶等放還之命,在聖上則未及深思,容或有之,在臣子爲宗社計,決不可不力爭者也。趙壽益等將順之說,已極可駭,而前正言金宗一,新從外方來,卽傅會其論,張皇引避,深贊放還之旨,謂與漢文一揆,而以趙壽益等之論,謂愛君以德,不念國之安危,不察事之是非,惟以苟循儕輩之論爲務,其心其習,甚爲不美。其掇拾餘論,罔念分義之罪,不可不懲,請命罷職。答曰,不允。
正言兪榥來啓曰,天下之惡,莫大於附賊,綱常之罪,莫甚於廢母,爲人臣而有此罪惡,則其不可容貸也,明矣。澳·洛,迎附賊适,起復扈逆,林健·崔濩,爲賊魁腹心,前後兇謀,無不主張,康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放還之命。佶等還收放還之請,實出於一國之公共,不容他議於其間,而一種將順之說,分而爲岐。今日人心,誠極可怪。以珙非逆則已,珙實宗社之大逆,則哀矜存活,不過殿下之私恩,同辭致討,實是臣子之大義,前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不唯不從,使橫議之人,尙在諫長,臣等實未知聖意之所在也。請勿留難,亟賜一兪。珙之兇逆,天地神人之所共憤,則今日還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴,乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職。前校書博士鄭之益,本以兇徒餘孽,濫竊科第,不思自新之道,多有怪妄之事,如此之人,不可齒諸衣冠之列,是豈遞差而止?請命罷職不敍。上敎所答不謄
議政府右議政金尙容初度呈辭,不允批答。王若曰,惟相臣之去就,係國家之安危。卿何遽辭?予不多誥。惟卿,山川淑氣,廊廟宏材,道合經綸,再登台府,功多翼亮,允符民瞻。辛甘燥濕之備嘗,震撼擊撞之鎭定。朝紳倚以爲重,社稷恃而無虞。夙夜餘雖疾病之難免,神明所佑,幸筋力之未衰,夫何控辭之章,乃及委任之日。大義無可去者,惟當休戚是同,牢讓何以至哉?抑恐誠禮未盡,矧今時勢之扤隉,豈宜老成之退休?士論多岐,誰任調劑之策,邊圉孔棘,方切備禦之謀,予方倚卿之專,卿何棄予之速?於戲,大臣相繼辭退,予實多慙,國事漸至艱難,人將安仰,所辭宜不允。故玆敎示,想宜知悉。知製敎僉知中樞府事金蓍國製進
司憲府掌令臣李坰上疏,伏以,蝼蟻微臣,素性庸拙,未嘗親賢結友,希慕華顯,跧伏畎畝之中,自分爲淸朝之棄物,叨逢聖明之世,不遺管蒯之賤,屢參侍從之列,感激洪私,常切兢凜。臣雖無狀,豈不欲竭力奉公,圖報涓埃,而顧臣資稟鹵莽,學識空疎,備員宮僚,則非輔導之才,承乏臺閣,則蔑諫諍之風,隨行逐隊,徒竊廩料,一味慙懼之心,恒積于中矣。今有私情之切迫者,不得不仰籲於天地父母之聽。伏願聖慈,試垂俯察焉。臣不幸早喪慈母,終鮮兄弟,只與老父相依爲命,而家契淸寒,朝夕滫瀡,無以爲養,傷哉貧也。六十者非肉不飽,而臣父年今二字缺蔬糲或不能繼,如臣狗馬之賤,豈無烏鳥之私情乎?古人有言曰,樹欲靜而風不止,子欲養而親已老,人子之心,孰無反哺之誠,而臣父日迫西山,氣息奄奄,則不遑將父之念,未有如臣之切急者也。儻蒙天恩,以近京一邑,使微臣得遂百里之養,則不但微臣父子感戴聖渥,聖上孝理之化,亦無憾焉者矣。玆敢不避煩猥之罪,仰陳私懇,干冒宸嚴。伏乞聖慈,特垂睿念焉。答曰,下該曹回啓。以上燼餘
上在昌慶宮。停常參·經筵。
自昧爽至卯時,沈霧。
傳于韓必遠曰,政事,明日爲之。
具鳳瑞啓曰,酆遊擊此行,實爲無據,是豈軍門所知之事乎?渠以漂風賤夫,曾到我國,掇拾途間之訛聞,拈爲出來之奇貨,潛圖沈鎭,假托査問,而原其所望,只在於各樣禮單及淹留館穀而已。自古使价行李,豈無一紙公文乎?卽見遊擊呈進文書,所謂公文,乃渠自爲之咨文,誠不滿一笑也。今者戶曹回禮,以軍門差官爲言,正陷於此人之計中,臣竊惑焉。大槪島中所産之物貨,商賈交換,則不過平價,故此輩出來之時,貸出商賈之物貨,名以禮單,仍鉤優厚之酬,自食邊利,還其原價,已成島中之近例,知而不知,雖不害於人主包容之德,而亦不免爲彼中有識者竊笑之資耳。況一番回禮,人蔘磨鍊,至於二十斤之多,曾於沈鎭,亦無此例,沈鎭聞之,想必致憾。不但此也,自今以後,無名之差,將接跡而至,銀·蔘回禮之多少,一路供億之貽弊,雖不足恤,堂堂國家之見欺於一介賤夫,亦甚爲辱矣。臣適是代房,區區所見,不敢不達。令戶曹更爲蔘商磨鍊,何如?傳曰,言于該曹。
具鳳瑞以戶曹言啓曰,本曹禮單蔘,以島中價直言之,則一斤直銀二十兩,以本國市直言之,則一斤價銀十二三兩。今此遊擊禮單原價二百四十八兩零,人蔘二十斤,論以島中價,則爲四百兩,本國價,則爲二百四十五十餘兩,故以此數斟酌啓下矣。今見政院啓辭,似有意見。且聞禮單匹段,多非眞品云,二十斤內減五斤,改付標,何如?傳曰,知道。我國蔘價如此,則勿爲減給,可也。
傳于趙緯韓曰,史官一員待命,騎馬三匹,卜馬一匹立之。
崔葕以都摠府言啓曰,今日入直軍士,中日習射,請出標信。傳曰,知道。
崔葕以都摠府言啓曰,副摠管李溟,戶曹褒貶坐起晝仕,請出標信。傳曰,知道。
以都承旨李敏求身病呈辭,傳于趙緯韓曰,調理出仕。
趙緯韓以接待所言啓曰,酆遊擊,昨昏出示自己所造文書一道及私啓帖一道,要進于御前,而自己文書,則自前無捧入之例,故不爲捧入之意,敢啓。傳曰,知道。文書捧入,可也。
具鳳瑞以戶曹言啓曰,前日備忘記,近來差官輩,不顧廉恥,多送禮物,以爲倍受其價之計,此後若玆,必有難支之患,禮單中匹段,過二十匹四字缺價,以杜後弊事,命下矣。今此酆遊擊三字缺段四十匹,以平價折定,則銀子二百四十八兩零,而軍門差官,與島中差官,似或有一字缺故人蔘以二十斤磨鍊,以蔘折銀,則爲四百兩,此數似爲適中,故敢啓。傳曰,知道。
具鳳瑞以戶曹言啓曰,謝恩進獻把蔘三十斤,已爲乾正,曾有看品之敎,故敢稟。傳曰,明日看品。
具鳳瑞以戶曹言啓曰,京畿·江原道,旣有量田之擧,則敬差覆審,勢難量行,下三道新田結,因傳敎,將退行於明年,則乙亥條出賦,當仍用甲戌收租案,似無覆審之擧,兩界及黃海道,依上年例,令本道都事爲之似當。敢啓。傳曰,依啓。其中被災處,依上年例施行。
具鳳瑞以戶曹言啓曰,六月初四日備邊司啓辭,批答內,依啓,今此量田,意在均役,今年爲始,別收米·皂隷米及兩西移定結布,竝爲蠲除,此外可減之物,亦爲議減,貢物則勿爲加減,令各官減捧價米,使無勢殘氓,永無不均之歎,似爲宜當,而他道未量之前,三南爲先行用,則南民不無冤憫之心,此兩道打量後,一體行用,似可也。本寺回啓內,三南新結,待兩道打量後,一體行用,果爲便當。別收米·皂隷等米·五結收布蠲減事,及貢物減捧價米等事,竝令該曹更加蔘商,啓稟處置,宜當,傳曰,依啓事,判下矣。田政才完,特下減賦之敎,聖上軫恤生民之意,至矣大矣。凡在瞻聆,孰不感激?槪以本曹一年行用及今番量田新起計之,只減別收米,則猶有餘數,竝減五結收米,則力或未及。然諸道量數內,免稅·雜頉,未及計減,未知實結多少之幾何,姑待正案上來,更爲打算,知其上納實數,然後啓稟處之,似爲未晩矣。貢案雖不可輕易加減,而當初分定,多寡不均,民情之不平,久矣。當此田制更新之日,不可無略爲整頓之擧,令下三道監司,就本道行用貢案釐整,而每朔進上,蔘以土産貴賤,計其元結多少,平均分定,成冊啓聞,預爲覆議定奪,待新結行用時,一體施行,則亦是爲均役之一大政,令廟堂議處,似當。大槪,今此田政,當待兩道畢量後,自明年爲始頒行,則蠲減徭役,及均定貢物等事,俱非汲汲,而事須熟講預定,方無踈漏之患,至於貢物進上均定之事,尤宜致詳,非時月可了,故敢此前期仰稟。傳曰,依啓。
具鳳瑞以戶曹言啓曰,在前京外蔘商,皆屬本曹,厥數甚多,每於秋初,受出行狀,分入於平安·咸鏡·江原等道産蔘之處,收稅以用,或有受價,而願貿納者,亦聽之,故本曹進獻及禮單人蔘,常有餘儲,而自近年以來,蔘商各附於京外各衙門,私收行狀,處處橫行,而卽今應屬本曹者,只是六名,其數旣少,厥後倍苦,爭相謀避,其勢將至沒數盡散而已。蓋以各衙門行狀,初非己有,不甚愛惜,有願輒許,致有憑公營私之弊,而亦莫之禁,故商賈皆爲樂趨也。人蔘背節之後,有及時需用,則雖給重價措辦,如今番謝恩方物把蔘,掛榜募納,幾至生事,而僅得以倍價貿得充數,前頭唐差禮單,繼用無路,誠可寒心。自今以後,申明法制,蔘商爲業者,勿論京外,盡屬本曹,不持本曹行狀者,雖有上司文狀,勢家請簡,竝論以潛商,所到之處,財物沒官,捉囚啓聞,而或有各衙門不得已貿販之事,則移文本曹,出行狀給之,俾無濫觴之弊,其中管餉使,則不在此限,而亦令蔘商受帖之人,成冊上送,以憑本曹知數,而使無中間落漏之患,宜當。以此意移文各道監·兵使,申飭擧行,守令·邊將,或有牽私不報者,摘發論以重律,何如?傳曰,依啓。
具鳳瑞以戶曹言啓曰,以本曹吳千壽事啓辭,傳曰,知道。僞造文書,意在偸匿,必不以渠之姓名直書,若涉曖昧,則極爲矜惻,更加詳察處之,俾無橫罹之患事,傳敎矣。吳千壽之實爲僞造之狀,臣等亦未能知。但聞紙市之人,自前多行如此汎濫之事,非止一二,而吳千壽,亦是本寺老商,多結兩班,事覺被囚之後,請囑頗煩,臣等益疑之,以爲如此奸濫之事,例出於有勢力之人,故堅囚不放,一邊累次移文本道,使之査得本營下吏中,接納僞造文書之人,以爲懲治奸濫之地矣。今承聖敎,欽恤獄囚之意,至矣。且僞造文書,意在偸匿,必不以渠之姓名直書之敎,實爲允當。但近來僞造之弊,比比有之,極爲痛駭,今此僞造之人,茫無影響,若專放千壽,則益無憑査之路,今姑保放,令千壽之子,身往公州,探得實犯,以爲自脫之地,恐或宜當。敢稟。傳曰,依啓辭施行,宜矣。
具鳳瑞啓曰,以酆遊擊揭帖,傳曰,此揭帖無捧入之命,而如是捧入,政院亦難免不察之失也事,傳敎矣。色承旨韓必遠,捧入之後,卽以母病出去,大槪一院之事,無不同議矣。朝者接待草記云,遊擊所造文書及私啓帖一道,更進于御前,而自己文書,則自前無捧入之規,故不爲捧入之意,敢啓云,則自上答曰,知道。文書捧入,可也事,傳敎。故臣等相議以爲此等文書,異於常規,似當稟啓還給,而旣有上敎,捧入亦宜,卽者相議入啓矣。今承下敎之後,更考草記批答,則此必只捧文書,不捧私帖之意也。矇然不察之失,不敢以他房有所異同,不勝惶恐之至,此私帖,還給接待所之意,敢啓。傳曰,知道。
具鳳瑞啓曰,酆遊擊文書,無據甚矣。末端書之曰,六月初十日云,大槪渠在島中之日,倩於解文之人,構成此書以來,追書初十兩字,而呈進御前矣。豈有承差者自咨之理乎?此人之假托,以此可知,還給之時,若以呈進爲言,則必有希望回答之心,以出納之官,以爲事異常規,不敢捧入之意,令接待所措辭言及,何如?傳曰,依啓。
具鳳瑞啓曰,卽者接待所來呈草記及酆遊擊私帖,措語之無倫,已不足言,而末端又書七言小詩,自前唐差,終無呈進詩句之時,此私帖,亦以不敢呈進爲言,還給,何如?書辭亦甚猥濫,姑留院中,而只以草記入啓之意,敢啓。傳曰,依啓。
具鳳瑞以接待所言啓曰,卽刻遊擊,出示啓帖一道,要進于御前,而其啓帖中,有親往對馬島,又欲見老成通官等語,似與尋常行用文書有間,故不得已捧入之意,敢啓。傳曰,知道。
具鳳瑞以禮曹言啓曰,崇恩殿影幀奉安處所溫堗及祭器等修改之役,令戶·禮·工三曹郞廳,董率繕工監官員,及時造排事,已爲啓下矣。今見本殿參奉牒報,則祭器·祭服應造之數頗多,而殿內靑紅蓋·鳳雀扇等物,亦當造作,匠人推捉雜物進排之際,似非微末郞官所可號令,三曹參議中一員,令該曹修理所堂上啓下,使之專管檢飭,宜當。敢啓。傳曰,依啓。
傳于具鳳瑞曰,禮部謝恩咨文草,入之。
崔葕以軍器寺提調意啓曰,本寺都提調臣吳允謙,提調臣李曙,身病呈辭,只有臣李弘胄,不得備員。今春夏等褒貶,限內未及磨勘之意,敢啓。傳曰,知道。
以禮部咨文,傳于具鳳瑞曰,更思之,則此咨文中,遽爾呈進之語,似未妥當,此意言之。
以禮部謝恩咨文草,傳于具鳳瑞曰,此方物磨鍊單子,入之。
以書狀官聞見事件,傳于具鳳瑞曰,在寧身死人,令本道監司恤典擧行。
具鳳瑞以工曹言啓曰,謝恩禮物黃毛筆一百枝,待乾看品事,傳敎矣。今者又爲乾淨,依下敎看品後,戶曹人蔘追送之行,竝爲順付之意,敢啓。傳曰,知道。
持平徐祥履,獻納金霱來啓曰,佶·億·健等放還之命,雖出於聖上惻怛之仁,而非但國法之廢弛,於宗社之慮,實爲太疏,宗社至重,如或萬有一危之道,則何可輕爲之哉?凡聖人處事,必須仁義兼盡,無過無不及,無有偏處,然後事得其宜,禍患不生,今此放還之命,於仁則雖曰有餘,而於義則決是爲害,終未免有不測之患,則其所謂仁,亦豈不反有所害?自古養虎遺患者,其初亦非不仁也,至於終致禍亂,則此豈眞所謂仁哉?不過爲姑息苟且,歸於敗亡而已也。如宋襄·梁武,是也,此豈非爲鑑者乎?今殿下念佶等之不宴,而不念宗社之大患,是憂宗社,不如憂兇逆之子也,豈得爲聖人處事之宜乎?聖批云,必無難保之患,爾等勿爲過慮。夫珙爲兇逆之魁,前後兇徒,皆屬心於珙,安知國中更無兇徒,不屬於珙之子乎?自古禍患之作,常生於所忽,況此屬,乃國人之所共疑慮者乎?殿下何以知必無後患?臣等亦何恃而不爲之慮乎?請亟命還收佶·億·健等放還之命。答曰,勿煩。
持平徐祥履來啓曰,國有大慶,雖沛渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。兇逆之子,法所不赦,殿下不忍加誅,至於投竄海島,一則欲其竝生,一則防其禍亂,殿下之所處,可謂仁義兼盡,此卽是全恩也。至於放還,則爲太過,國法何可全然廢壞,禍亂何可不慮也?矜憐之心,雖是美意,至於廢國法而有致亂之虞,則其處事未免有失也。昔,子西召白公,以致禍亂,孔子彼之,然則行姑息之仁,以致實禍,其失豈不大哉?佶等還收之請,所以爲國家執法也,爲宗社防禍亂也,爲君父救處置之失也。此在今日,誠不可易之論也,亦豈有一毫私意,而乃有一種議論,以還收爲非,托以將順而必欲放還,國法之壞,禍亂之作,皆莫之恤,此何意見,此何道理,而一般儕輩,以此爲守身之要,相繼立異,有若約束者然,誠可怪也。未知爲此論者,其以珙之死爲冤耶?癸亥以後,謀逆發覺無虛歲,而賊招皆以珙爲主,至於戊辰,外方賊徒,來聚京中而被捉,其招辭如合符節,國人耳目,誰不聞見?以此爲完,則是內而自欺,上而欺天,外而欺人也。如以爲非冤,則逆賊人情所必惡,其子皆得保全,已爲幸矣。聖恩可謂至厚,國家處置,可謂極當矣。何故必欲放還乎?且能保其必無後患乎?若不能保無後患,則其欲放還,可謂忠於宗社乎?忠於君父乎?如有一二人慈心之多,而智慮不足者,或爲此論,則其言雖妄,意實無他,容之亦可也。今乃一般儕輩,相率而議,以此爲自中定論,爲自中法守,不亦病乎?噫,亂臣賊子,人情之所共惡也。義理晦塞,人心不正,莫甚於此,若此而容之,使其說肆行,則將人人不復惡逆賊矣。其爲害於世道,可勝言哉?楊氏爲我,墨氏兼愛,孟子猶懼其無父無君,人將相食。況朝廷搢紳之徒,相率而救護逆賊,少無顧忌,其禍豈不至於無父無君,人將相食乎?此豈非大可懼者乎?今此立異之論,趙壽益首發之,彼壽益有何所見,只欲固守儕輩之論,欲以取重於自中耳。人臣不惡亂逆之惡,不恤國法之壞,不憂宗社之禍,惟以見重於儕輩爲心,人臣事君之道,豈宜如是?其習不可不懲,其漸不可長也。請趙壽益亟命削奪官爵。鄭蘊膠守昏昧之見,妄陳疏章,欲阻一國公共之論,其謬妄甚矣,爲害大矣。姜大遂·李曼,以趙壽益·鄭蘊爲是,其意與趙壽益無異,至於韓興一,以仍置島中爲是,則亦非不知趙壽益之非矣,而張皇辭說,極力伸救,欲脅制公論,以箝口戒言爲說,其眩亂是非,莫此爲甚。請鄭蘊·姜大遂·李曼·韓興一,竝命罷職。佶等放還之命,在聖上則未及深思,容或有之,在臣子爲宗社計,決不可不力爭者也。趙壽益等將順之說,已極可駭,而前正言金宗一,新從外方來,卽附會其論,張皇引避,深贊放還之旨,謂與漢文一揆,而以趙壽益等之論,爲愛君以德,不念國之安危,不察事之是非,惟以苟徇儕輩之論爲務,其心其習,甚爲不美。其掇拾餘論,罔念分義之罪,不可不懲,金宗一請命罷職。答曰,不允。
獻納金霱來啓曰,天下之惡,無大於附賊,綱常之罪,莫甚於廢母,爲人臣而負此罪惡,則其不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴乾甲·朴規·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移放送之命。佶等還收放還之請,實出於一國之公共,不容他意於其間也。一種將順之說,分而爲岐,今日人心,誠極可怪。以珙爲逆則已,珙實宗社之大逆,則哀矜存恤,不過殿下之私恩,同辭致討,實是臣子之大義。前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極爲無謂。罷職之請,亦是末減,而殿下不惟不從,使橫議之人,尙在諫長,臣等實未知聖意之所在也。請勿留難,亟賜一兪。珙之兇逆,天地神人之所共憤,則今日還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴,乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職。前校書博士鄭之益,本以兇徒餘孽,濫竊科第,不思自新之道,多有怪妄之事,如此之人,不可齒在衣冠之列,是豈遞差而止?請命罷職不敍。今此還收之請,爲宗社慮後患也,爲聖上善處變也。臣等執法之論,未知爲公耶,爲私耶?如曰不爲私也,則將順之言,未知其意,何至於不有公論,爭相立幟,有若私自好勝者然哉?前持平李曼,前執義韓興一,前正言金宗一,附會異論,相繼紛紜,眩亂是非,若無顧忌,臣等實未曉其意也。請竝命罷職。近來防禁解弛,赴京牟利之徒,私挾物貨,罔有紀極。譯官金彦渾·洪慶俊等,至以私物托稱公家之物,其瞞告辱國之狀,極爲痛駭。彦渾等,雖已拿告,若不繩以重律,則將無以懲後,請嚴刑得情。其時使書狀,亦難免不爲檢飭之失,請竝命推考。且赴京之行,私貨居多,公物必少,而舌官輩籍口如此,又以尙方及各衙門·諸宮家貿易之物,皆在其中故也。至於上國驗包之際,多致疑訝,其爲羞辱莫此爲甚。請自今以後,凡干尙方貿易,及各衙門·諸宮家貿販之物,一切停罷事,下諭於冬至使未發船之前,使之檢束一行,無踵前習,以致辱國之患。答曰,不允。貿易等事,廟堂已爲議定,詳察論之,可也。且彦渾等事,未決之前,如是徑請,殊未妥當。亦勿煩瀆。使書狀推考事,依啓。
平安道觀察使臣張紳上疏,伏以,臣至愚極陋,發身蔭職,過蒙寵擢,授以方面,恩握逾分,人器不稱,夙夜兢惶,惟思竭其股肱,顚仆爲期,以少答聖明不世之遇,此臣區區所蓄積也。臣年方彊仕,無他疾病,而年來有二字缺手足麻痺,嘔血等症,服藥調治,幸得差復,意謂病根已去,不復致慮矣。今年春末,往來皮島,脫衣太早,多觸海風,兼以馳驅勞熱,飮冷過多,自去月旬後,舊患麻症復發,二字缺手足,渾不如自己體膚,漸有不仁之勢,吐血兼作,少則數合,多或滿升。方其發作也,精神昏眩,如在烟霧中,或强出坐衙,酬應稍久,則憒瞀輒發,未及了事,輟坐而入,近又添傷於金差之接應,轉劇於暑濕之侵轢,食飮頓減,日就沈綿,料此症勢,旬月之內,難望痊可。本道兵民事務,素稱煩劇,一日曠職,所損非細,憂惶憫迫,罔知所爲。抑臣疾病之外,又有一段懇迫之情,臣母今年七十六歲,平生多經産育,酷見悲慘,臣之同生兄弟姊妹,凡十三人,今之存者,只三人耳。臣母以此傷敗最甚,今則年迫桑楡,氣力漸頓,前無大段疾病處,而長在床席,念臣久離膝下,日夕常目悲泣,每貽書於臣曰,一朝病劇,汝能及吾未絶而來見耶?臣每一見來,心肝如焦,顧以國事艱虞,身在邊關,未敢自陳私情耳。到今身病如此,雖欲勉强供職,勢有不能,以此以彼,俱爲憫迫。故敢倂浼天聽矣。臣之瓜限,只隔數朔,本欲忍死等待,而帶疾長臥,曠廢職務,公私狼狽,俱不可勝言。伏願天地父母,曲垂鑑燭,特許遞免臣職,俾臣舁歸洛下,以就醫藥,仍遂母子生前相見之願,千萬幸甚。踏啓字而下。以上燼餘
自昧爽至卯時,沈霧氣。春坊日記。疊出
上在昌慶宮。停常參·經筵。
自昧爽至卯時,沈霧。
有政。吏批,判書李聖求呈辭,參判尹墀進,參議朴潢在外,左承旨睦敍欽進。
兵批,判書李弘胄進,參判未差,參議洪命耉禮曹褒貶進,參知金槃未肅拜,右副承旨崔葕進。
吏批啓曰,判書李聖求呈辭受由,參議朴潢在外,小臣獨政未安,何以爲之?敢稟。傳曰,仍爲之。
兵批啓曰,慶尙右兵使,今當差出,而擬望之人乏少,本道水使·守令中可合人,竝擬,何如?傳曰,依啓。
睦敍欽啓曰,冬至使行次搜檢三字缺取稟。傳曰,令本道都事爲之。
戶曹判書崔鳴吉,初度呈辭,傳于睦敍欽曰,調理出仕。
傳于睦敍欽曰,譯官張禮忠,送于遊擊處,聽其所言,遊擊自前無貽書國王之例,亦爲言及,俾無慍憾,似當。此意言于廟堂。
睦敍欽以弘文館言啓曰,本館官員,現存者只三員,而副校理李元鎭不得行公,副校理鄭雷卿,副修撰朴遾,方直上下番矣。雷卿自昨患痢,症勢苦劇,決難仍直,纔爲新錄,不患注擬之窘乏。請於今日政,上下番闕員,盡數差出,牌招肅拜,使之入直。傳曰,依啓。
崔葕以備邊司言啓曰,譯官張禮忠,送于遊擊處,聽其所言,遊擊自前無貽書國王之例,亦爲言及,俾無慍憾,似當,此意言于廟堂事,傳敎矣。卽以下敎之意,分付于接待所及司譯院,使之據例竝諭之意,敢啓。傳曰,知道。
睦敍欽以吏曹言啓曰,判書李聖求呈辭受由,本曹今春夏等褒貶,限內不得爲之之意,敢啓。傳曰,知道。
崔葕以兵曹言啓曰,新除授慶尙右道兵使柳承緖,以金海府使,方在任所,除朝辭赴任事,下諭,何如?傳曰,允。
以戶曹唐胡差禮單皮物磨鍊單子,傳于睦敍欽曰,皮物張數,塗擦不可,使之改書入之。
睦敍欽以接待所言啓曰,遊擊,使差備譯官來言,三公及戶·禮判臣等處,欲送禮單云。臣等令譯官再三開諭防塞,則遊擊多有慍色曰,俺頃年漂到貴國時,上蒙國王恩遇,下蒙諸宰臣顧護,得保今日,今此送禮,實出於至情,不可不爲之云,似難全然拒塞。且欲造銀粧刀·烟竹,要得匠人云。渠之求索之物,其數甚多而已令譯官防之矣。至於些少之物,一向牢拒,則恐致生怒之患,何以爲之?敢啓。傳曰,知道。匠人招給,所求之物,亦爲從略應副,可也。
睦敍欽以接待所言啓曰,卽刻遊擊,使譯官來言,欲知渠之所幹公事,回答內事意云。其所答措語,令備局指示之意,敢啓。傳曰,知道。
睦敍欽以忠勳府言啓曰,靖社功臣六字缺靑城君沈器成,本月十四日,母在喪,依舊例令該曹助哀題給,何如?傳曰,依啓。此外前例,亦爲考啓。
睦敍欽以接待所言啓曰,卽刻遊擊,自己咨文及揭帖二道,令張禮忠依例開諭還給,則遊擊別無大段慍色。只以拆見,趁不還給爲言云云。且自上所送禮單,辭而不受曰,所幹之事,未及完了之前,遽受禮物,非先公後私之意云。觀其氣色,似有嫌少之意,不得已禮單,姑爲仍留,更待明日開諭以給之意,敢啓。傳曰,知道。
崔葕以備邊司言啓曰,接待所啓辭,卽刻遊擊,使譯官來言,欲知渠之所幹公事,回答內事意云。其所答措語,令備局指示之意,敢啓,傳曰,知道事,傳敎矣。以回咨內事意,使之措辭答之,何如?傳曰,允。
睦敍欽以弘文館言啓曰,副校理鄭雷卿病勢甚重,不得仍在直廬,無他替入之員,不得已以下番一員,姑陞入直之意,敢啓。傳曰,知道。
趙緯韓以備邊司言啓曰,以軍器別造廳啓辭,傳曰,依啓,令該司餘丁木量宜移送,以備役價事,傳敎矣。餘丁木十同,依傳敎令該曹移送于別造廳,爲當。且前日因訓鍊都監啓辭,鳥銃色材用罄竭,請得餘丁木數十同,本司以爲餘丁木,則不可續續費用,令本都監添給事,入啓,允下矣。今聞本都監,逐朔費用頗繁,餘儲不敷云。餘丁木十五同,亦爲移給,俾無窘乏之患,何如?傳曰,依啓。
趙緯韓以常平廳言啓曰,本廳所掌之物,今當移送該曹,將壬申七月二十九日,自賑恤廳移送本廳啓下單子內數目,及厥後本廳推移換賣時存,及各處貸下各人等分五字缺壬申年別錄外雜物等數,令秩秩開錄,四字缺書啓之意,敢啓。傳曰,知道。
持平徐祥履,正言兪榥啓曰,佶·億·健等放還之命,雖出於聖上憫恤之至意,而非但國法之廢壞,於宗社之慮,實爲太疏,宗社至重,如或萬有一危之道,則何可輕爲之哉?凡聖人處事,必須仁義兼盡,無過無不及,無有偏處,然後事得其宜,禍患不生。今此放還之命,於仁則雖曰有餘,而於義則決是爲害,終未免有不測之患,則其所謂仁,亦豈不反有所害?自古養虎遺患者,其初亦非不仁也,至於終致禍亂,則此豈眞所謂仁哉?不過爲姑息苟且,歸於敗亡而已也。如宋襄·梁武,是也,此豈非可鑑者乎?今殿下念佶等之不宴,而不念宗社之大患,是憂宗社,不如憂兇逆之子也,豈得爲聖人處事之宜乎?聖批云,必無難保之患,爾等勿爲過慮。夫珙爲兇逆之魁,前後兇徒,皆屬心於珙,安知國中,更無兇徒,不屬心於珙之子乎?自古禍亂之作,常生於所忽,況此屬,乃國人之所共疑慮者乎?殿下何以知必無後患,臣等亦何恃而不爲之慮乎?請亟命還收佶·億·健等放還之命。答曰,毋庸堅執。
持平徐祥履來啓曰,國有大慶,雖沛渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。兇逆之子,法所不赦,殿下不忍加誅,止於投竄海島,一則欲其竝生,一則防其禍亂,殿下所處,可謂仁義兼盡,此卽是全恩也。至於放還,則爲太過,國法何可全然廢壞,禍亂何可不慮也?矜恤之心,雖是美意,至於廢國法而有致亂之虞,則其處事未免爲失也。昔,子西召白公,以致禍亂,孔子彼之,然則行姑息之仁,以致實禍,其失豈不大哉?還收之請,所以爲國家執法也,爲宗社防禍亂也,爲君父救處置之失也。此在今日,誠不可易之論也,亦豈有一毫私意於其間哉?乃有一種議論,以還收爲非,托以將順,而必欲放還,國法之壞,禍亂之作,皆莫之恤,此何意見,此何道理,而一般儕輩,以此爲守身之要,相繼立異,有若約束者然,誠可怪也。未知爲此論者,其以珙之死爲冤耶?癸亥以後,謀逆發覺,無虛歲,而賊招皆以珙爲主,至於戊辰,外方賊徒,來聚京中而被捉,其招辭如合符節,國人耳目,誰不聞見,以此爲冤,則是內而自欺,上而欺天,外而欺人也。如以爲非冤,則逆賊人情所必惡,其子皆得保全,已爲幸矣。聖恩可謂至厚,國家處置可謂極當矣。何故必論放送乎?且能保其必無後患乎?若不能保無後患,則其欲放還,可謂忠於宗社乎?忠於君父乎?如有一二人慈心過多,而智慮不足者,或謂此論,則其言雖妄,心實無他,容之亦可也。今乃一般儕輩,相率而議,以此爲自中定論,爲自中法守,不亦病乎?噫,亂臣賊子,人情之所共惡也,義理晦塞,人心不正,莫甚於此,若此而容之,使其說肆行,則將人人不復惡逆賊矣。其爲害於世道,可勝言哉?楊氏爲我,墨氏兼愛,孟子猶懼其無父無君,人將相食。況朝廷搢紳之徒,相率而救護逆賊,少無顧忌,其禍豈不至於無父無君,人將相食乎?此豈非大可懼者乎?今此立異之論,趙壽益首發之,彼壽益,有何所見?只是固守儕輩之論,欲以取重於自中耳。人臣不惡亂逆之惡,不恤國法之壞,不憂宗社之禍,惟以見重於儕輩爲心,人臣事君之道,豈宜如是?其習不可不懲,其漸不可長也。請趙壽益亟命削奪官爵。鄭蘊膠守昏暗之見,妄陳疏章,欲阻一國公共之論,其謬妄甚矣,爲害大矣。姜大遂·李曼,以趙壽益·鄭蘊爲是,其意皆與趙壽益無異,至於韓興一,旣以仍置島中爲是,則亦旣知趙壽賢之爲非矣,而張皇辭說,極力伸救,欲脅制公論,至以箝口戒言爲說,其眩亂是非,莫此爲甚。請鄭蘊·姜大遂·李曼·韓興一,竝命罷職。佶等放還之命,在殿下則未及深思,容或有之,在臣子爲宗社計,決不可不力爭者也。趙壽益等將順之說,已極可駭,而前正言金宗一,新從外方來,其附會異論,張皇引避,深贊放還之旨,謂與漢文一揆,而以趙壽益之論,爲愛君以德,不念國之安危,不察事之是非,惟以苟循儕輩之論爲務,其心其習,甚爲不美。其掇習餘論,罔念分義之罪,不可不懲,金宗一請命罷職。答曰,不允。趙壽益等事,如是瀆擾,殊甚過當。亟停勿煩,可也。
正言兪榥來啓曰,天下之惡,無大於附賊,綱常之罪,莫甚於廢母,爲人臣而負此罪惡,則其不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·林瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當。當初之止於投竄,已極失刑,未死之前,豈有移放之理乎?請還收量移放還之命。佶等還收放還之請,實出於一國之公共,不容他議於其間,而一種將順之說,分而爲岐,今日人心,誠極可怪,以珙非逆則已,珙實宗社之大逆,則哀矜存恤,不過殿下之私恩,同辭致討,實是臣子之大義,前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不惟不從,使橫議之人,尙在諫長。臣等實未知聖意之所在也。請勿留難,亟賜一兪。珙之兇逆,天地神人之所共憤也,則還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴。乃敢附會異論,肆然無忌,至以全恩,將順,所見不同等語,熒惑群聽。其輕朝廷蔑公論之罪,不可不懲。請命罷職。前校書博士鄭之益,本以兇徒餘孽,濫竊科第,不思自新之道,多有怪妄之事,如此之人,不可齒在衣冠之列,豈但遞差而止哉?請命罷職不敍。今此放還之請,爲宗社慮後患也,爲聖上善處變也。臣等執法之論,未知爲公耶,爲私耶?如曰不爲私也,則將順一言,未知其意,何至於不有公論,爭相立幟,有若私自好勝者然哉?前持平李曼,前執義韓興一,前正言金宗一,附會異論,相繼紛紜,眩亂是非,略無顧忌,臣等實未曉其意也。請竝命罷職。答曰,不允。趙壽益等事,如是瀆擾,殊甚過當。亟停勿煩,可也。
吏批,金德諴爲知製敎,任絖爲通訓大夫行司憲府執義,李祗先爲通訓大夫行通禮院相禮,睦行善爲奉訓郞行兵曹佐郞知製敎,洪柱一爲奉正大夫行司諫院正言知製敎,閔光勳爲通訓大夫行弘文館副修撰知製敎兼經筵檢討官春秋館記事官,趙錫胤爲知製敎者。參外,承訓郞行承文院博士成楚客。外,李景仁爲通訓大夫行富平都護府使,鄭榏爲通政大夫行會寧都護府使,權坽爲奉正大夫行江原道都事,姜允亨爲通訓大夫行新溪縣令,朴爲兼延曙道察訪,李徽祚爲朝奉大夫行金化縣監者。
兵批,鄭廣成爲嘉善大夫同知中樞府事,柳承緖爲嘉善大夫慶尙右道兵馬節度使,韓必厚爲禦侮將軍行世子翊衛司翊贊,金尙憲爲資憲大夫龍驤衛副護軍,李廓爲嘉善大夫行龍驤衛副護軍,沈之源爲禦侮將軍行龍驤衛副護軍,趙絅爲禦侮將軍行龍驤衛副護軍,趙錫胤爲振威將軍行龍驤衛副司直,成以性爲定略將軍行龍驤衛副司直者,以上燼餘
自昧爽至卯時,沈霧氣。春坊日記。疊出
上在昌慶宮。停常參·經筵。
崔葕啓曰,全羅左水使白善男,今乙亥年春夏等褒貶,限內不爲封進,極爲非矣。請推考。傳曰,依啓。
睦敍欽以禮曹言啓曰,本曹佐郞朴守文,以書狀官赴京,本曹多事之地,不可久曠,改差,何如?傳曰,允。
睦敍欽啓曰,以吏曹各道京試官望單子,傳曰,此擬望之人,皆能文之人耶,問于承旨以啓事,傳敎矣。臣昨進政廳,京試官擬望時參見之,則吏批各別擇擬矣。四字缺實爲能文與否,未能詳知。更問于吏曹,何如?傳曰,依啓。
趙緯韓以兵曹言啓曰,兵曹監牧官褒貶,其塗擦處一庫。傳曰,知道。
具鳳瑞以戶曹言啓曰,都督處禮單及往來差官禮單,瀋陽例送土産中,綿紬·細布·白紵·紙地·彩席等物,數目甚多,而例於臨時市上貿易,非但節晩難得,事出忙遽,閭閻所儲之處,索價甚高,不得不以倍價貿取,本曹經用之耗竭,職此之由。若能前期分定於所産各官,除其應上納之物,視其本土原價,而稍增給之,則民必樂趨,而比諸市上所貿,可減三分之一,且無臨時窘急之患。細布則咸鏡道,白紵布則林川·韓山,紙席等物,兩南所産各官,應納之物,量數減除,使之前期備納,甚爲便當。以此意,分付該道施行,何如?傳曰,知道。自前不爲換用,必慮其民弊,更加詳察施行。
執義任絖啓曰,臣曾忝量田使,奉職無狀,被人詆斥,不遺餘力,事雖旣往,臣不可抗顔。且束伍軍卒中能書人,抄定於田案書寫者,初出本道監司之分付,臣則昧昧,以干與軍政,有推考之命,未及緘答暴白,旋蒙宥赦之典,而罪戾猶在身上,決不可晏然行公。請命遞斥臣職。答曰,勿辭。
司錄以領議政意啓曰,酆遊擊所送臣處禮單紬段·香扇雜目,令接待所,直送于該曹。令該曹回禮磨鍊以給,爲當。敢啓。傳曰,知道。卿其領之。
以領議政酆遊擊所送禮單令該曹回禮事啓辭,傳曰,此禮單,接待所何以直送于該曹耶?問啓。
睦敍欽以吏曹言啓曰,各道京試官能文與否,問于吏曹事,傳敎矣。凡試官之任,所當以能文人各別擇擬,故勿論名官與否,皆以諸文兼備者,十分擇擬。不但京中輪次及太學·都會試官,已爲差出,故可合者無多,其中副望,則或有不及於首擬之人者。今承聖敎,推移改望乎?敢啓。傳曰,依啓。
具鳳瑞啓曰,全羅道今年春夏等守令褒貶啓本內,靈巖·寶城·和順·長水四邑,以未差懸錄,而長水則縣監鄭皓身死,出代,時未赴任,謂之未差,宜矣,至於三邑內,別無自京推罷之事,懸以未差,莫知其故。此必甲戌年秋冬等褒貶,曾以量田不遑,今始等第,而啓本陪持人,或掩溺雨水,或漂失逃走,終至掩置也。疑慮之際,適見其道觀察使元斗杓今月初六日所封狀啓,則有甲戌秋冬等褒貶,去五月二十七日,已爲封進之語,中路浮沈,據此可知。當此量役僅完,頭緖纔成之時,守令曠闕,一時爲急,令該曹速爲處置,何如?傳曰,允。
具鳳瑞以接待所言啓曰,昨日自上下送禮單,今日又令譯官措辭以給,則稱以幹事未了不受云云之意,敢啓。傳曰,知道。
具鳳瑞以接待所言啓曰,今日令譯官以回咨內事意,言于遊擊,則遊擊曰,不可以口舌來傳,親見回咨正本,然後可以詳知,譯官答曰,正本,今十一日已送于督府云,則遊擊驚起而發怒曰,俺之來此,專爲偵探一事,而回咨正本,不爲來示,徑先馳送于督府,殊極可怪,然旣已發送,則其草本,欲爲得見云云。草本謄示之意,敢啓。傳曰,依啓。
崔葕以兵曹言啓曰,卽者永肅門守直哨官手本內,今十四日二更量,入直砲手韓二男·邊二字缺等,宮墻越入來,執捉來告,所謂越墻人,乃泰安缺兵賈守成,以內氷庫守直軍士,庫直家負氷出去,日暮門閉,不得已越入云。一時呈東西衛將牒報內,同人越墻時,曜金門守直軍姜德千,自墻內給索引入云云。夜間宮墻,如是越入,極爲驚愕。賈守成·姜德千等,自本曹卽爲捉囚,令攸司推問,依律定罪,何如?傳曰,竝拿推。近處軍堡軍士,亦爲拿推,以懲其慢忽之罪。韓二男依法論賞。
具鳳瑞啓曰,問啓事,傳敎矣。招問接待所郞廳,則領相及禮曹判書處,遊擊各送禮單,領相及禮曹判書還送本所,使之送于該曹而已。本所別無任意直送該曹之事云。敢啓。傳曰,知道。
崔葕以扈衛廳言啓曰,靑原君沈器遠,今十四日遭母喪,所帶軍官在家者,及已爲受料之人等,宜有處置之事。敢此仰稟。傳曰,照例處置。
以刑曹宋以亨依律文收贖事啓目,傳于崔葕曰,當初本道定配公事,覓入。
具鳳瑞以忠勳府言啓曰,靖社功臣靑原君沈器遠,靑城君沈器成,今十四日母在喪,依舊例令該曹助哀題給,何如,傳曰,依啓,此外前例,亦爲考啓事,傳敎矣。本府文書,散失無存,亂後謄錄,只有助哀一款,此外無他可考之事。敢啓。傳曰,知道。
具鳳瑞以戶曹言啓曰,忠勳府啓辭,靑原君沈器遠,靑城君沈器成,助哀題給,何如,傳曰,依啓,此外前例,亦爲考啓事,傳敎矣。取考本曹謄錄,則別致賻例給之外,別無加給之禮。依前磨鍊題給,何如?傳曰,知道。石灰及造墓軍,量宜題給。
崔葕啓曰,執義任絖,再啓煩瀆,退待物論矣。傳曰,知道。
掌令朴守弘,正言兪榥來啓曰,佶·億·健等放還之命,雖出於聖上惻怛之仁,而非但國法之廢壞,於宗社之慮,實爲太疎,宗社至重,如或萬有一危之道,則何可輕爲之哉?凡聖人處事,必須仁義兼盡,無過無不及,無有偏處,然後事得其宜,禍患不生。今此放還之命,於仁則雖曰有餘,而於義則決是爲害,終未免有不測之患,則其所謂仁者,亦豈不反有所害?自古養虎遺患者,其初亦非不仁也,至於終致禍難,則此豈眞所謂仁哉?不過爲姑息苟且,歸於敗亡而已也。如宋襄·梁武,是也,此豈非可鑑者乎?今殿下念佶等之不宴,而不念宗社之大患,是憂宗社不如憂凶逆之子也,豈可謂聖人處事之宜乎?聖批云,必無難保之患,爾等勿爲過慮,夫珙爲兇逆之魁,前後兇徒,皆屬心於珙,安知國中,更有兇徒,不屬心於珙之子乎?自古禍亂之作,常生於所忽。況此屬,乃國人之所共疑慮者乎?殿下何以知必無後患,臣等亦何恃而不爲之慮乎?請亟命還收佶·億·健等放還之命。答曰,勿煩。
掌令朴守弘啓曰,國有大慶,雖沛渙典,罪在罔赦,不可混宥,豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·申敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。兇逆之子,法所不赦,殿下不忍加誅,止於流竄海島,一則欲其竝生,一則防其禍亂,殿下所處,可謂仁義兼盡,此卽是全恩也。至於放還,則爲太過,國法何可全然廢壞,禍亂何可不慮也?矜憐之心,雖是美意,至於廢國法而有致亂之慮,則其處事未免爲失也。昔,子西召白公,以致禍亂,孔子彼之。然則行姑息之仁,以致實禍,其失豈不大哉?還收之請,所以爲國家執法也,爲宗社防禍亂也,爲君父救處置之失也,此在今日,誠不可易之論也,亦豈有一毫私意哉?乃有一種異論,以還收爲非,托以將順而必欲放還,國法之壞,禍亂之作,皆莫之恤,此何意見,此何道理?而一般儕輩,以此爲守身之要,相繼立異,有若約束者然,誠可怪也。未知爲此論者,其以珙之死爲冤耶?癸亥以後,謀逆發覺無虛歲,而賊招皆以珙爲主,至於戊辰之年,賊徒來聚京中而被捉,其招辭,如合符節,國人耳目,孰不聞見?以此爲冤,則是內而自欺,上而欺天,下而欺人也,如以爲非冤,則逆賊,人情所必惡,其子得以保全,已爲幸矣,聖恩可謂至厚,國家之處置,可謂極當矣,何故必欲放還乎?且能保其必無後患乎?若不能保無後患,則其欲放還,可謂忠於宗社乎,忠於君父乎?如有一二人慈心過多,而智慮不足者,或爲此論,則其言雖妄,心實無他,容之亦可也,今乃一般儕輩,相率而議,以此爲自中定論,爲自中法守,不亦病乎?噫,亂臣賊子,人情之所共惡也,義理晦塞,人心不正,莫甚於此。若此而容之,使其說肆行,則將人人不復惡逆賊矣。其爲害於世道,可勝言哉?楊氏爲我,墨氏兼愛,孟子猶懼其無父無君,人將相食,況朝廷搢紳之徒,相率而救護逆賊,少無顧忌,其禍豈不至於無父無君,人將相食乎?此豈非大可懼者乎?今此立異之論,趙壽益首發之,彼壽益,有何所見?只是固守儕輩之論,欲以取重於自中耳。人臣不惡亂逆之惡,不恤國法之壞,不憂宗社之禍,惟以見重於儕輩爲心,人臣事君之道,豈宜如是?其習不可不懲,其漸不可長也。請趙壽益亟命削奪官爵。鄭蘊膠守昏昧之見,妄陳疏章,欲沮一國公共之論,其謬妄甚矣,爲害大矣。姜大遂·李曼,以趙壽益·鄭蘊爲是,其意皆與趙壽益無異,至於韓興一,旣以仍置島中爲是,則亦旣知趙壽益之非矣,而張皇辭說,極力救解,欲脅制公論,至以箝口戒言爲說,其眩亂是非,莫此爲甚。請鄭蘊·姜大遂·李曼·韓興一,竝命罷職。佶等放還之命,在聖上則未及深思,容或有之,而在臣等爲宗社計,決不可不力爭者也。趙壽益等將順之說,已極可駭,而前正言金宗一,新從外方來,卽附會其論,張皇引避,深贊放還之旨,謂與漢文一揆,而以壽益等之論,爲愛君以德,不念國之安危,不察事之是非,惟以苟循儕輩之論爲務,其心其習,甚爲不美。其掇拾餘論,罔念分義之罪,不可不懲。請命罷職。答曰,不允。
正言兪榥來啓曰,天下之惡,無大於附賊,綱常之罪,莫甚於廢母,爲人臣而負此罪惡,則其不可容貸也,明矣。澳·洛迎附賊适,起復扈逆,林健·崔濩,爲賊魁腹心,前後兇謀,無不主張,康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當,當初之止於流竄,已極失刑,未死之前,豈有移放之理乎?請還收量移·放送之命。佶等還收放還之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙非逆則已,珙實宗社之大逆,則哀矜存活,不過殿下之私恩,同辭致討,實是臣子之大義。前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不惟不從,使橫議之人,尙在諫長,臣等實未知聖意之所在也。請勿留難,亟賜一兪。珙之兇逆,天地·神人之所共憤,則今日還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴。乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職不敍。前校書博士鄭之益,本以兇徒餘孽,濫竊科第,不思自新之道,多有怪妄之事,如此之人,不可齒在衣冠之列。請命罷職不敍。今此放還之請,爲宗社慮後患也,爲聖上善處變也。臣等執法之論,未知爲公耶,爲私耶?若曰不爲私也,則何至於不有公論,爭相立幟,有若私自好勝者然哉?前持平李曼,前執義韓興一,前正言金宗一等,或以爲非敢異同,譏詆朋黨,有若獨持公議者然,或以爲仍置海島,更無他策,反謂之箝口戒言,或以爲慮事不密,違衆有罪,顯有救解之意,更相附會,接迹紛紜,眩亂是非,略無顧忌,臣等實未曉其意也。請竝命罷職。答曰,不允。
崔葕啓曰,前例密符案出納之際,本院郞廳,次知修整矣。第十符,曾於去月二十五日,京畿防禦使韓明勗,已爲受去,而注書未及懸籤,今因慶尙右兵使密符命下,始覺其誤,爲書入於未受之前,而諭書,今已安寶。臣以該房,亦未免不察之失,惶恐待罪。傳曰,知道。勿待罪。
議政府右議政金尙容再度呈辭。不允批答。王若曰,國事百無可恃,方殷弘濟之憂。卿辭一何至斯,又陳退休之請?毋我遐棄,捨卿疇依?惟卿,氷蘗淸標,金玉美質。巖廊宿望,爭推齒德之俱尊,朝野輿情,皆佇羽儀之重覩。故於嗣服之初政,乃惟圖任乎舊人。遂擢長於銓曹,公道復振。俄進陟於鼎位,庶績咸熙。惟其任安危於身,是以如左右之手。頃因丐閑之勤懇,暫許屛務而優遊。神明所佑,方喜昔疾纔瘳。引辭之章,不料今日又至。忠誠旣篤於終始,卿豈私便?筋力必瘁於勤勞,予實慮念。矧玆盛夏之煽熱,豈無榮衛之愆和。然時勢有足可虞,豈大臣遽爾求退?邊圉之患孔棘,籌畫必咨於廟堂。經界之役未完,潤澤宜賴於元老。是非靡定,皆懷携貳之心。危亂之機,可謂不一而足。予實爲君無樂,卿豈在我不知?宜思休戚之義,勿以進退爲辭。年齡遲暮,縱非趨走之時。正色立朝,誰任鎭定之責?於戲,裴晉公之綠野,政屬太平之年。謝太傅之東山,奈係蒼生之望?卿無牢讓,予不多言。所辭宜不允,故玆敎示。想宜知悉。
弘文館副校理鄭雷卿上疏,伏以,臣自本月十三日患泄瀉,而至於近日,便成危症,終夕達夜,叫呼忍痛之狀,同僚所知也。不得仍在直廬,昨夕扶曳出來,而病勢日革,時移刻漸,飮啖專却,元氣萎然,喘息之奄奄,特絲毫不絶耳。大槪自前省母還朝之日,冒雨涉程,至於七日霾濕之中,固已多矣。近緣暑暍,飮氷過節,積傷之後,大病乘之,以此病勢,痊復之效,決難以旬日期也。臣倘或有一分供仕之望,小官言病,常以爲未安。與諸僚相戒者,亟矣。豈敢身又效之,自速冒濫之誅哉?伏乞聖慈,察臣病勢之實狀,遞臣職名,俾得專意於調治,萬一得還於生道,則天地父母再生之恩,殞結難答。臣無任蹙憫祈懇之至。答曰,給由。以上燼餘
自昧爽至辰時,有霧氣。夜四更五更,有霧氣。春坊日記
上在昌慶宮。停常參·經筵。
以左議政吳允謙十六度呈辭,傳于韓必遠曰,安心調理。
崔葕以都摠府言啓曰,今日入直軍士,中日習射,請出標信。傳曰,知道。
崔葕以司僕寺提調言啓曰,濟州三邑各牧場馬牛,甲戌年終成冊相考,則其中有孶息之數少,而故失者多,比上年欠縮之字,或有故失·上納計除,比上年加出者,竝爲別單以入矣。依前例各字群頭等,論賞科罪,以懲後日,宜當。敢稟。傳曰,依啓。
韓必遠以吏曹言啓曰,以政院啓辭,全羅道今年春夏等守令褒貶啓本內,靈巖·寶城·和順·長水四邑,以未差懸錄,而長水則縣監鄭皓身死,出代,時未赴任,謂之未差,宜矣,至於三邑,則別無自京推罷之事,懸以未差,莫知其故,此必甲戌年秋冬等褒貶,曾以量田不遑,今始等第,而啓本陪持人,或渰溺雨水,或漂失逃走,終至掩置也,疑慮之際,適見其道觀察使元斗杓今月十六日所封狀啓,則有甲戌年秋冬等褒貶,去五月二十七日已爲封進之語,中路浮沈,據此可知,當此量役僅完,頭緖才成之時,守令曠闕,一時爲急,令該曹速爲處置,何如事,傳曰,依啓事,傳敎矣。莫重褒貶啓本,不謹封進,致有中路浮沈之患,其道監司推考,狀啓陪持人,令其道査問處置,秋冬等褒貶,更爲謄書,急急封進之意,撥馬行移,何如?傳曰,允。
吏曹判書李聖求箚子,伏以,臣自前月以來,緣賤疾祈免職務,冒昧呈告,至於三度者,今再矣。每蒙加由之命,出於格外,聖恩如天,曲賜帲幪,以至此極。臣誠感激惶蹙,罔知攸處。誠欲不顧廉隅,强顔就列,糜身粉骨,圖報萬一,而奈臣之所患,正中暑暍,當此炎天,決無差改之望,雖在閑官散地,不敢瘝曠,況此銓衡之長,是何等重地,而安身養病,以貽尸素之誅乎?公私狼狽,實殊恒例,臣切悶迫之至。伏願聖慈天地父母,特軫體下之道,曲察由中之懇,將臣本職及兼帶同知經筵事,竝命遞改,不勝幸甚。答曰,省箚具悉卿懇。卿其勿爲固辭,從速察職。
韓必遠以接待所言啓曰,遊擊送禮單于領相·禮判等處,則皆還送于本所,依例處置云云之意,敢啓。傳曰,知道。
韓必遠以接待所言啓曰,遊擊今日領相及禮判·臣等處,各送禮單,而領相·禮判處禮單,則今譯官輸送于臣等處,臣等處禮單,則輸送該曹,似當有依例磨鍊回禮之事。且左右相·戶判處,亦送禮單,而方在呈告中,故令譯官措辭還給。臣等處所送物目,別單書啓之意,敢啓。傳曰,知道。令該曹照律處置。
韓必遠以接待所言啓曰,遊擊抵書於臣等,書中有自己公文·啓帖,不爲捧入,竟爾私拆而視聖旨如弊屣,偕本國大臣一二員,必至對馬島,確探倭情虛實,以便回奏,若矇矓搪塞,則不佞只一死而報我皇上等語,滿紙皆是憤憊之意,竝諭解怒,決非舌官所能,其書本移送于備局,措辭回答之意,令備局指示,何如?敢啓。傳曰,依啓。
以刑曹宋以亨依律文收贖事粘目及兵曹當初全羅監司宋以亨論罪狀啓回啓元公事,傳于崔葕曰,此輩情狀,極爲頑惡,而刑曹全不致察,汎然回啓,殊甚不當也。此元公事,下于刑曹,使之察處。
韓必遠以接待所言啓曰,回咨依本所書啓判下,謄示于遊擊,則遊擊曰,咨文內語意皆無所欠,而但所謂涉虛誕,中間增衍等語,頗似未妥,其根因,初出於李聲龍,而汎然措語,未有的指,況俺奉聖旨,涉海遠來,不可以空手回報,必有別樣公文,親自賚去,而其公文中,添入李聲龍所爲等語以給云云。令備局議處,何如?敢啓。傳曰,依啓。
戶曹判書崔鳴吉箚子,伏以,臣前上一箚,言涉輕疎,聖恩如天,曲垂矜察,開誨丁寧,有同父兄之訓子弟,臣非木石,寧不知感?蓋臣之本意,只欲別白是非,顧惜體面,以尊朝廷而鎭浮議,則其心未嘗不出於公,而論辨之際,未免爲血氣所動,告君之辭,頗欠和平,伏讀聖批,不任瞿然。臣旣自知其過,而又蒙君父之曲恕,則反身自責之外,更有何說?第念館學事體,齋任爲主,而諸生爲客,論議之間,或未僉同,則觀其可否多寡,以定其從違者,乃流來舊規也。頃日尊賢之論,旣出於數百諸生,而齋任·色掌,皆主其說,則異論者之不得相容,理勢固然,非故有意於驅逐也。其間設有些少過激之擧,許多年少儒生,何能一一責其從容中道?惟觀其所執之公私·曲直如何耳。聖上初旣持難其請,以重典禮,繼又許解停擧,以扶士論,庶幾處置得宜,浮論自定,而缺逐多士之敎,遽下於今日,泮中諸生,不念警敎之意,徒懷未安之心,以爲仍行圓點,則未免貪戀四字缺,相率引去,只有齋任若干人,仍留守泮,食堂之再空,誠極驚駭。雖欲開諭還入,勢不可得,處置之難,一節加一節,不幸甚矣。臣之當初啓辭,本欲竝與脅從異論者而容之,轉輾乖隔,遂至於此,更何顔面,仍在師儒之任?臣所忝本職,不干於朝廷士論,惟思隨事盡職,以爲報效之地者,乃臣區區之心,而只緣兼任文衡,尙在身上,致有多少狼狽,臣竊憫焉。伏乞聖明,下察臣至懇,特遞臣大提學·知成均之任,以安愚分,不勝幸甚。踏啓字而下。
韓必遠以侍講院言啓曰,本院上番六員內,輔德未差,兼輔德韓興一,文學李曼被論,兼弼善鄭太和褒貶居中應遞,兼文學尹坵時無本職。只有弼善臣金元立,累日入直,他無替直之員,疾病·事故,未可預料,輔德·兼弼善,後政竝爲差出,使之輪回入直,何如?傳曰,依啓。
右議政金尙容再度呈辭。入啓。不允批答。王若曰,以下已見上
持平徐祥履,獻納金霱來啓曰,佶·億·健放還之命,雖出於聖上惻怛之仁,而非但國法之廢壞,於宗社之慮,實爲太疎。宗社至重,如或萬有一危之患,則豈可輕爲之哉?凡聖人處事,必須仁義兼盡,無過不及,無有偏處,然後事得其宜,禍患不生。今此放還之命,於仁則雖曰有餘,而於義則決是爲害終未免有不測之患,則其所謂仁,亦豈不反有所害?古之養虎遺患者,其初亦非不仁也,至於終致禍亂,則豈眞所謂仁哉?不過爲姑息苟且,歸於敗亡而已也。宋襄·梁武,是也。此豈非可鑑者乎?今殿下念佶等之不宴,而不念宗社之大患,是憂宗社,不如憂兇逆之子也,豈聖人處事之宜乎?聖批云,必無難保之患,爾等勿爲過慮。夫珙,爲兇逆之魁,前後兇徒,皆屬心於珙。安知國中更無兇徒,不屬心於珙之子乎?自古禍亂之作,常生於所忽,況此屬,乃國人之所共疑慮者乎?殿下何以知必無後患,臣等亦何恃而不爲之慮乎?請亟命還收佶·億·健等放還之命。答曰,體予至意,須勿更煩。
持平徐祥履來啓曰,國有大慶,雖沛渙典,罪在罔赦,不可混宥。豈可使身參兇逆,罪犯倫紀者,同蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。佶·億·健等,以兇逆之子,殿下不忍加誅,止於投竄海島,此卽是全恩也。殿下矜恤之意,可謂至矣盡矣。若至放還,則其禍患不可測也。故仍置海島,於聖德少無所損,而實宗社之至計也。此臣等還收之請,所以不得已者也。乃有一種議論,不顧宗社之大患,必欲放還兇逆之子,以爲自中定論,相繼立異,極可怪也。若此論行,則亂臣賊子,更無所忌,而將至接跡於世矣。豈非大可憂者乎?此立異之論,趙壽益首發之。彼壽益,有何所見?只是固守儕輩之論,欲以取重於自中耳。夫不惡國法之壞,不憂宗社之禍,惟以見重於儕輩爲心,人臣事君之道,豈宜如是?請趙壽益亟命削奪官爵。鄭蘊,膠守昏暗之見,妄陳疏章,欲沮國人之公議。姜大遂·李曼,以趙壽益·鄭蘊爲是,其意與趙壽益無異。韓興一,旣以仍置島中爲是,則旣知趙壽益之非矣,而乃欲張皇辭說,極力伸救,其論議之苟且,莫此爲甚。金宗一,以遐方草莽之人,得致身淸顯,乃不念國之安危,不察事之是非,惟以附會儕輩爲急,至以趙壽益不顧禍亂之言爲愛君以德,其心其習,甚爲不美。請鄭蘊·姜大遂·李曼·韓興一·金宗一,竝命罷職。執義任絖,以臣曾忝量田使,奉職無狀,被人詆斥,不遺餘力,事雖旣往,臣不可抗顔,且束伍軍卒中能書人,抄定於田案書寫者,初出於本道監司之分付,臣則昧昧,以干預軍政,有推考之命,未及緘答暴白,旋蒙宥赦之典,而罪戾猶在身上,決不可晏然行公,引嫌而退。量田之役,在國家爲不可已之大政,而於民間累年欺隱者之心,則其不悅,必矣。然則被人詆斥,正所謂民惡其上者也,豈是奉使者之所失哉?軍卒中能書人,抄定書寫田案,乃是本道監司之事,非其所與知,雖有推考之命,已蒙赦除,別無可避之嫌。執義任絖,請命出仕。答曰,不允。出仕事,依啓。
獻納金霱來啓曰,天下之惡,無大於附賊,綱常之罪,莫甚於廢母,爲人臣而負此罪惡,則其不可容貸也,明矣。澳·洛,迎附賊适,起復扈逆,林健·崔濩,爲賊魁腹心,前後兇謀,無不主張,康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當。當初之止於流竄,已極失刑,未死之前,豈有移放之理乎?請還收量移放還之命。佶等還收之請,實出於一國之公共,不容他議於其間,而一種將順之說,分而爲岐。今日人心,誠極可怪。以珙非逆則已,珙實宗社之大逆,則哀矜存活,不過殿下之私恩,同辭討逆,實是臣子之大義。前正言趙壽益,首發異論,救解逆屬,其蔑國法無忌憚,莫此爲甚。請命削奪官爵。兇逆之子,斷無全貸之理。大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不惟不從,使橫議之人,尙在諫長,臣等實未知聖意之所在也。請勿留難,亟賜一兪。珙之兇逆,天地·神人之所共憤,則今日還收佶等之請,在法罔已,而前執義姜大遂,以沐浴聖澤之人,罔念分義之至重,王法之至嚴,乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲。請命罷職。前校書博土鄭之益,本以兇徒餘孽,濫竊科第,不思自新之道,多行怪妄之事,如此之人,不可齒在衣冠之列,豈但遞差而止哉?請命罷職不敍。佶等還收之請,爲國家慮後患也,爲君父善處變也。臣等執法之論,不知爲公耶,爲私耶?若曰不爲私也,則何至於不有公議,爭相立幟,乎若私自好勝者然哉?前持平李曼,前執義韓興一,前正言金宗一等,或以爲非敢異同,譏詆朋黨爲若獨持公議者然,或以爲仍置海島,更無他策,反謂之箝口戒言,或以爲慮事不察,違衆有罪,顯有救解之意,更相附會,接迹紛紜,眩亂是非,略無顧忌,臣等實未曉其意也。請竝命罷職。答曰,不允。
四更五更,有霧氣。以上燼餘
上在昌慶宮。停常參·經筵。
崔葕以備邊司言啓曰,以接待所啓辭,遊擊回咨文內,虛誕,中間增衍等語,頗似未妥,公文中,添入李聲龍所爲等語,以給云云,令備局議處事,傳曰,依啓事,傳敎矣。本國咨文,不得不從實陳之,則酆差之所告於天朝者,自歸虛地,其無顔回報,必欲得一紙公文,以爲免罪之地者,亦出於不得已也。公文則無名可據,但馬島消息,適已入來,將此實狀,咨報沈鎭,使之自爲持去。仍爲略及些文字,以三字缺之地,似或無妨。且數日之間,事機忽異,彼必轉生疑三字缺義成書契,出示酆差,以解其惑,亦似得宜。敢啓。傳曰,依啓。義成書契,出示未妥矣。
崔葕以備邊司言啓曰,接待所啓辭,遊擊抵書於臣等書中,有自己公文啓帖,不爲捧入,竟爾私拆,視聖旨如弊屣,偕本國大臣一二員,必至對馬島,確探倭情虛實,以便回奏,若矇矓搪塞,則不佞只一死而報我皇上等語,滿紙皆是憤懣之言,開諭解怒,決非舌官所能,其書本移送于備局,措語回答之意,令備局指示,何如,敢啓,傳曰,依啓事,傳敎矣。酆差此行,本爲無據,然自稱奉命出來,意望頗高,見本國接待無殊禮,懷憾至此,勢將久留貽弊,殊爲可慮。且當此皇朝致疑之日,彼添造行言,以瞞兵部,則亦足爲我國之患,更令張禮忠,善辭開諭,而臣等之意,欲遣重臣,別開諭,量給禮單,以慰其心,似不可已。敢稟。傳曰,依啓。
傳于睦敍欽曰,史官一員待命,騎馬三匹·卜馬一匹立之。
以軍堡守直軍士拿推傳旨,傳于崔葕曰,此軍堡軍士,只一名耶事,傳敎矣。夕時招分軍部將,問其現告軍士只一名而緣由,則言各堡軍士,各二名守直,而其堡軍士一名,則唐差入京後,除出而送於接待所云。敢啓。傳曰,知道。莫重守堡軍士,視之尋常,如是出用,極爲駭愕。當該官員推考。
崔葕以兵曹言啓曰,曹草記,韓二男論賞事,傳敎矣。宮墻越入人捉告者論賞,別無可據法例,今此韓二男,施以何賞乎?敢稟。傳曰,參酌施賞。哨官陞敍。
崔葕以司僕寺提調意啓曰,濟州今年進上馬六十八匹,昨夕到寺,而其中有病留中路者,竝爲別單以入矣。今番之馬,比前頗優,擇其體大有將來者十餘匹,別入內寺,以備國用,似當。竝爲敢稟。傳曰,依啓。
傳于韓必遠曰,今此護送咨文,字畫不正,書行不直,何以如是不謹書寫耶事,傳敎矣。臣等因傳敎,更爲考見,則所送咨文,實·預備竝九度內,其中楊御史前咨,字畫大小不同,沈都督前咨,書行不直,此二咨,使之改書以啓。寫字官請推考。傳曰,依啓。
具鳳瑞以接待所言啓曰,自上下送禮單,今日又令譯官多般開諭以給,則領謝帖,卽爲出給,而但帖中有暫字,故令譯官問其暫字之由,則答曰,幹事未完,受禮未妥,故姑爲領留云云之意,敢啓。傳曰,知道。
具鳳瑞以弘文館言啓曰,副校理李元鎭及副修撰閔光勳,以褒貶居中,不得行公,副校理鄭雷卿,病重,陳疏受由,他無應入之員,勢將連日闕直,極爲未安。明日內爲政,闕員盡數差出,牌招入直之意,敢啓。傳曰,依啓。
崔葕以刑曹言啓曰,以刑曹宋以亨依律文收贖事粘目及兵曹當初全羅監司宋以亨論罪狀啓回啓元公事,傳曰,此輩情狀,極頑惡,而刑曹元不致察,泛然回啓,殊甚不當,此元公事,送于刑曹,使之察處事,傳敎矣。因宋以亨奴允金擊錚議處之敎,年歲査考,則七十的實,故依律文,書啓矣。今承上敎,極爲惶恐,勿缺事元公事,付標以入之意,敢啓。傳曰,知道。
具鳳瑞以崇恩殿修理所言啓曰,影殿奉安處所溫堗,則今方磨鍊,令繕工監官員,使之修理,而祭器·祭服·龍床·五鳳床·屛風·褥席·帷帳·靑紅蓋·鳳雀扇等儀物,因當初禮曹啓辭,亦於各該司捧甘,而前排地衣·內外薍簾·床卓,則尤甚破落外,其中可用者,仍爲修補之意,敢啓。傳曰,知道。
掌令朴守弘,正言兪榥來啓曰,佶·億·健等放還之命,雖出於聖心惻怛之仁,而非但國法之廢壞,於宗社之慮,實爲太疎,宗社至重,如或萬有一危之道,則何可輕爲之哉?凡聖人處事,必須仁義兼盡,無過不及,無有偏處,然後事得其宜,禍患不生,今此放還之命,於仁則雖曰有餘,於義則決是爲害,終未免有不測之患,則其所謂仁,豈不反有所害?自古養虎遺患者,其初亦非不仁,而至於終致禍亂,則此豈眞所謂仁哉?不過爲姑息苟且,歸於敗亡而已也。如宋襄·梁武,是也,此豈非可鑑者乎?今殿下念佶等之不宴,而不念宗社之大患,是憂宗社,不如憂兇逆之子也。豈得爲聖人處事之宜乎?聖批有曰,必無難保之患,爾等勿爲過慮。夫珙爲兇逆之魁,前後兇徒,皆屬心於珙,安知國中更無兇徒,不屬心於珙之子乎?自古禍患之作,常生於所忽。況此屬,乃國人之所疑慮者乎?殿下何以知必無後患,臣等亦何恃而不爲之慮乎?請亟還收佶·億·健放還之命。答曰,已諭。
掌令朴守弘來啓曰,國有大慶,雖沛渙曲,罪在罔赦,不可混宥,豈可使身參兇逆,罪逆倫紀者,同蒙恩宥乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。佶等以兇逆之子,殿下不忍加誅,止於投竄海島,此卽是全恩也。殿下之處此屬,可謂至矣盡矣。若至放還,則其禍患不可測也。故仍置島中,於聖德,少無所損,而實宗社之至計也,此還收之請,所以不得已者也。乃有一種議論,不顧宗社之大患,惟欲放還兇逆之子,以此爲自中定論,相繼立異,極可怪也。此論若行,則亂臣賊子,更無所懼,而將至接跡於世矣,豈非大可憂者乎?此立異之論,趙壽益首發之,彼壽益,有何所見?只是因儕輩之論,欲以取重於自中耳。夫不惡亂逆之惡,不恤國法之壞,不憂宗社之患,惟以見重於儕輩爲心,人臣事君之道,豈宜如是?請趙壽益亟命削奪官爵。鄭蘊,膠守昏暗之見,妄陳疏章,欲沮一國公共之論。姜大遂·李曼,以趙壽益·鄭蘊爲是,其意與趙壽益無異。韓興一,旣以因置島中爲是,則旣知趙壽益之非矣。而今乃張皇辭說,極力伸救,其論議苟且,莫此爲甚。金宗一,以遐方草莽之人,得致身淸顯,乃不念國之安危,不察事之是非,惟以附會儕輩爲急,至以趙壽益等不顧禍亂之言爲愛君以德,其心其習,甚爲不美。請鄭蘊·姜大遂·李曼·韓興一,竝命罷職。答曰,不允。
正言兪榥來啓曰,天下之惡,無大於附賊,綱常之罪,莫甚於廢母。人臣負此罪惡,則其不可容貸也,明矣。澳·洛,還附賊适,起復扈逆。林健·崔濩,爲賊魁腹心,前後兇謀,無不主張。康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,俱以逆黨,廢母之論,終始擔當。當初之止於流竄,已極失刑,未死之前,豈有移放之理乎?請還收量移·放送之命。佶等還收放還之請,實出於一國之公共,不容他議於其間,而一種將順之說,分而爲岐,今日人心,誠極可怪。以珙非逆則已,珙實宗社之大逆,則哀矜存恤,不過殿下之私恩,同辭討逆,實是臣子之大義也。前正言趙壽益,首發異論,救解逆屬,其蔑國法無忌憚,莫此爲甚,請命削奪官爵。兇逆之子,斷無全貸之理,大司諫鄭蘊,亦非不知,而膠守前說,肆然陳疏,極其無謂。罷職之請,亦是末減,而殿下不惟不從,使橫議之人,尙在諫長。臣等實未知聖意之所在也。請勿留難,亟賜一兪。珙之兇逆,天地·神人之所共憤,則今日還收佶等之請,在法罔已。而前執義姜大遂,以沐浴聖澤之人,罔念分義之至重,王法之至嚴,乃敢附會異論,肆然無忌,至以全恩,將順,所見不同等語,熒惑群聽,其輕朝廷蔑公論之罪,不可不懲,請命罷職。前校書博士鄭之益,本以兇徒餘孽,濫竊科第,不思自新之道,多有怪妄之事。如此之人,不可齒在衣冠之列,豈但遞差而止哉?請命罷職不敍。今此還收之請,爲宗社慮後患也,爲聖上善處變也。臣等執法之論,未知爲公耶,爲私耶?若曰不爲私也,則何至於不有公論,爭相立幟,有若私自好勝者然哉?前持平李曼,前執義韓興一,前正言金宗一等,或以爲非敢異同,譏詆朋黨,有若獨持公論者然,或以爲仍置海島,更無他策,反謂之箝口戒言,或以爲慮事不密,違衆有罪,顯有救解之意,更相附會,接跡紛紜,眩亂是非,略無顧忌。臣等實未曉其意也。請竝命罷職。答曰,不允。
具鳳瑞啓曰,卽見酆遊擊回帖,則書以暫領謝三字,其不敬,甚矣。自前天使,雖或有禮單嫌少之時,絶不爲此等說話,書於回帖中,此人之無禮,不勝痛甚。譯官輩,不爲爭詰而受出,接待所堂上,不能終始牢拒,偃然呈進,極爲非矣。接待堂上,從重推考,當該譯官,竝推考,此回帖還給,何如?傳曰,依啓。回帖,不必還給。
睦敍欽以吏曹言啓曰,臺諫有闕,政事,何以爲之?敢稟。傳曰,明日爲之。
具鳳瑞啓曰,今日弘文館上番,無應入之員,闕番之意,敢啓。傳曰,知道。
弘文館副修撰臣朴遾,伏以,佶·億·健放還之命,特出於殿下好生之盛德,惻怛之意,溢於言表,凡在瞻聆,孰不感歎?而大義所在,王法至嚴,人主不可以私恩容貸,人臣不可以姑息將順也。兩司論列,已踰時月,而天意未回,兪音尙閟,臣竊未知聖意之所在也。夫王者之處事,必須揆之於義理,參之於法律,求其合於理當於法者而行之而已,豈容一毫私意於其間哉?凡此據理執法之論,已悉於兩司之啓,今不必更煩,而請以慮遠處變之道申之。反正以後,珙之名,累出賊口。當是時也,殿下思王法之不可屈,私恩之不可伸,參以人心之不淑,世變之無窮,遠置海濱,永絶亂萌,則雖有不軌之徒,兇逆之謀,往來交通,其勢必不易也。殿下徒以私情,曲加恩宥,反令珙來處輦轂之下,締結兇黨,潛圖亂逆,及其情狀畢露,黨與伏誅,則殿下雖欲全恩,其可得乎?今此佶·億·健等,旣保性命,又將全釋,設令佶等,感戴天恩,終無禍心,安知思亂之臣,以此輩爲奇貨,他日之禍,抑有甚於戊辰之變乎?若然則殿下區區小恩,終未免爲召亂之歸,而非爲佶等地也,明矣。臣則以爲,殿下之終始全恩,恐不在於放還也。大法不可撓,遠慮不可忽。伏願殿下,深軫宗社之大患,快從合啓之論。答曰,其情四字缺體至意,勿爲煩瀆。
自昧爽至辰時,沈霧。以上燼餘
上在昌慶宮。停常參·經筵。
有政。
吏批,判書李聖求進,參判尹墀進,參議朴潢在外,左副承旨趙緯韓進。
兵批,判書李弘胄將官試射坐起進,參判未差,參議洪命耉進,參知未差,右副承旨崔葕進。
睦敍欽啓曰,今日政事時,臣以該曹,當爲進去,而昨日謝恩文書考覈,與右承旨臣韓必遠受點,咨文二道,今方改書,未及安寶,舍此仍進政事,未安。敢稟。傳曰,他承旨進去。
吏批啓曰,玉堂闕員,盡爲差出事,命下矣。被錄人及在京無故者不多,前頭農隙,亦已不遠,守令及相避人員,竝擬,何如?且慶尙監司箇滿,其代,可擬人乏少,畿甸守令竝擬,何如?傳曰,依啓。守令中如有預爲來待,如李景曾者,則〈其勿〉擬望。
崔葕以兵曹言啓曰,今日政事,宣傳官·將官等朔試射坐起相値,請分司。傳曰,依啓。
崔葕以兵曹言啓曰,佐郞蔡忠元,褒貶居中,當爲遞改矣。凡中·下之代,例於都目政差出。本曹郞官,機務煩劇,非如閑漫之比,其代,今日政差出,何如?傳曰,允。
內醫臣崔得龍書啓,右議政金尙容病勢看審,則眼目視岐,昏迷眩亂,此心肝血虛,風邪中其精而精散,視一物而爲兩也。宜以四物湯,加甘菊花·天門冬各一錢,防風·草決明炒各七分,黃連酒炒·柴胡各五分,連用之意,詮次啓達。傳曰,劑送。
韓必遠啓曰,此咨文中,有御押不正處,何如是耶事,傳敎矣。從咨字見之,則小似不正,而以尺寸更爲傍量,則似無差訛矣。傳曰,知道。
崔葕以備邊司言啓曰,本司郞廳權㠎,奔走勤勞,今至十五朔,令該曹依例陞敍遷轉,何如?傳曰,依啓。
崔葕以備邊司言啓曰,四字缺咨文,將四十船隻,驗其大小·厚薄,分爲四等三字缺似有理。蓋當初分四道收買,船材有貴賤,匠手有巧拙,其船之不齊,勢所然也。依咨內所定,折價三字缺還送之意,措辭回咨,宜當。敢啓。傳曰,依啓。
崔葕啓曰,左邊捕盜大將申景禛,命招而方在時推中,且患癨亂,不得赴來云矣。傳曰,知道。
崔葕以兵曹言啓曰,今日宣傳官·武臣兼宣傳官·訓鍊都監將官等朔試射,矢數分等,書啓矣。武臣兼宣傳官鄭元柱,把摠閔頤壽,竝無分,依例汰去,何如?傳曰,允。
韓必遠以接待所言啓曰,遊擊送言於臣等曰,如此苦熱,久滯可憫,三字缺持去公文,速爲完了以給云云。且遊擊入來之初,二字缺錄我國土産,欲爲貿得以去,觀其物目甚數多,臣等極力防塞矣。今日又爲出送物目,比之前日,爲半損減,其所求之物,不至大段價高,而今若許貿,則不無後弊。其中若干易得之物,令該曹量宜白給,以副其望,似當。其物目,別單書啓之意,敢啓。傳曰,依啓。
本院啓曰,禁府罪人大男公事,依回啓施行事,命下矣。大男,以幺麽一物,重之以背國之罪,施以誅戮,在法當然,而聖敎丁寧,議減死律,天下之爲人父子者,孰不感歎?自古帝王之用法,不出於人情·天理之外。蓋父子至情,天理所存,一端之心,豈以貴賤而有間?大男之父,雖作俘他邦,負罪我國,其子之欲見其父,出於自然之天,人情到此,必不暇及於他日被罪之念矣。兩西被擄人之父子,孰無是心?惟其邦禁甚嚴,接着無因而已。大男今日之生死,必不爲輕重於後弊矣。若無金後覺之行兇作奸,則大男之隨往其父,顧未有路,通賊之後覺,尙且偃息於天壤之間,而隨父之子,終必繩之以法律之重,則恐非帝王參商用法之意也。執法之官二字缺於此,而聖敎所及,超卓於尋常萬萬。臣等旣有所懷,不敢不達。令法官更議法律,以盡聖人欽恤之道,何如?傳曰,言于該府。
持平徐祥履啓曰,臣於數日前,因啓事詣闕,路遇益寧君洪瑞鳳,倉卒之際,不能遠避隱身,馳入小巷以避,心實未安,而前導未過之時,旣得避之,不卽煩瀆引避矣。今聞重臣頗以爲怒云。臣始不能遠避,又不卽引退,矇然行公,已至屢日,臣之所失,大矣。請命遞斥臣職。答曰,勿辭。
掌令朴守弘來啓曰,佶·億·健等放還之命,雖出於聖上惻怛之仁,而非但國法之廢壞,於宗社之慮,實爲太疎,宗社至重,如或萬有一危之道,則何可輕爲之哉?凡聖人處事,必須仁義兼盡,無過無不及,無有偏處,然後事得其宜,禍患不生。今者放還之命,於仁則雖曰有餘,於義則決是爲害,終未免有不測之患,則其所謂仁,豈得不反有所害?自古養虎遺患者,其初亦非不仁也,至於終致禍亂,則此豈眞所謂仁哉?不過爲姑息苟且,歸於敗亡而已也。如宋襄·梁武,是也。此豈非可鑑者乎?今殿下念佶等之不宴,而不念宗社之大患,是憂宗社,不如憂兇逆之子也,豈得爲聖人處事之宜乎?聖批云,必無難保之患,爾等勿爲過慮。夫珙爲兇逆之魁,前後兇徒,皆屬心於珙,安知國中,更無兇徒,不屬心於珙之子乎?自古禍患之作,常生於所忽,況此屬,乃國人之所共疑慮者乎?殿下何以知必無後患,臣等亦何恃而不爲之慮乎?請亟還收佶·億·健等放還之命。答曰,毋煩。
掌令朴守弘來啓曰,國有大慶,雖沛渙典,罪在罔赦,不可混宥。豈可使身參兇逆,罪犯倫紀者,得蒙恩典乎?請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。佶等,以兇逆之子,殿下不忍加誅,止於投竄海島,此卽是全恩也。殿下之處此屬,可謂至矣盡矣。若至放還,則其禍誠不可測也。故仍置島中,於聖德少無所損,而亦爲宗社之至計也。今此還收之請,所以不得已者也。乃有一種議論,不顧宗社之大患,而必欲放還兇逆之子,以爲自中之定論,相繼立異,誠可怪也。此論若行,則亂臣賊子,更無所懼,而將至接迹於世矣。此豈非大可憂者乎?此立異之論,趙壽益首發之,彼壽翼,有何所見?只是因儕輩之論,欲以取重於自中耳。夫不惡亂逆之惡,不恤國法之壞,不憂宗社之禍,惟以見重於儕輩爲心。人臣事君之道,豈宜如是?請趙壽益,亟命削奪官職。鄭蘊,膠守昏暗之見,妄陳疏章,欲沮一國公共之論。姜大遂·李曼,以趙壽益·鄭蘊爲是,其意與趙壽益無異。韓興一,旣以仍置島中爲是,則旣知趙壽益之非矣,而今乃張皇辭說,極力伸救,其論議之苟且,莫此爲甚。金宗一,以遐方草莽之人,得致身淸顯,乃不念國之安危,不察事之是非,惟以附會儕輩爲急,至以趙壽益等不顧禍亂之言爲愛君以德,其心其習,甚爲不美。請鄭蘊·姜大遂·李曼·韓興一·金宗一,竝命罷職。持平徐祥履,引嫌而退,前導未過之前,旣得避隱,則自無所失,所避之地,遠近不須論也。持平徐祥履,請命出仕。答曰,不允。徐祥履,犯法之人,勢難在職,遞差。
掌令朴守弘啓曰,徐祥履之路遇重臣,出於倉卒之際,雖不能遠避,而前導未過之前,旣爲避入小巷,則別無可避之嫌,故臣與大司憲趙翼,相議請出矣。特遞之命,出於意外,處置乖當之失,著矣。臣何敢晏然仍冒乎?請命罷斥臣職。答曰,勿辭。
趙緯韓啓曰,掌令朴守弘,再啓煩瀆,退待物論矣。傳曰,知道。
趙緯韓以兵曹言啓曰,新除授左邊捕盜大將申景禛牌招,病不來,出仕間,以右邊捕盜大將李□治爲兼察,何如?傳曰,允。
睦敍欽以觀象監都提調意啓曰,本監官員李䛑等四人,以丁卯年扈從,竝陞堂上之後,旣不得缺才,而又無可付之祿,故當初不得已除出本監僉正·判官二遞兒,分作軍職四遞兒,輪回付祿矣。今者副司猛梁泳,副司猛李承善身死,四字缺遞兒,使四學官員等,依前取才付祿,以爲三字缺之地,何如?傳曰,依啓。
趙緯韓以戶曹言啓曰,以本曹草記,都督及往來差官禮單,瀋陽例送土産中,綿紬·細布·白苧布·紙地·彩席等物,所産官應納之內,量數減除,使之前期備納事,傳曰,知道。自前不可換用,必慮其民弊,更加詳量施行事,傳敎矣。聖明之軫念民弊至此,臣等不任感激之至。大凡外方分定之際,多以輕價勒貿,故聞其言,雖似兩便,而其實與別定無異,此民怨之所由起也。臣等,惡此久矣。但今之所請,只欲從民願酌定平價,以除臨時窘迫之患。且防市民刁蹬索價之弊,比常價雖減三分之一,其利於官則倍之矣。然聖敎及此,實非偶然,更加裁酌,務圖便民,而如或民情不願,則自本道啓聞變通之意,竝及於移文中,俾無一毫民怨,似當。敢此更稟。傳曰,依啓。
夜一更,白雲一道如氣,起自巽方,直指乾方,長竟天,廣尺許,良久乃滅。
吏批,洪瑞鳳爲奮忠贊謨靖社竭忠效誠炳幾寧社功臣崇祿大夫行議政府左參贊兼判義禁府使知經筵春秋館事世子右賓客弘文館提學益寧君,韓汝溭爲正憲大夫議政府右參贊,崔鳴吉爲奮忠贊謨立紀明倫靖社功臣崇祿大夫行戶曹判書兼知經筵事同知春秋館事世子左副賓客完城君,李尙吉爲資憲大夫工曹判書,尹履之爲嘉善大夫兵曹參判兼同知義禁府事,徐景雨爲嘉善大夫刑曹參判,鄭百昌爲嘉善大夫京畿觀察使兼開城府江華府留守,兪伯曾爲奮忠贊謨靖社功臣通政大夫守慶尙道觀察使,李敬輿爲知製敎,李基祚爲知製敎,崔惠吉爲知製敎,金槃爲知製敎,李省身爲通政大夫禮曹參議知製敎,兪省曾爲通政大夫行刑曹參議知製敎,趙邦直爲通政大夫兵曹參判,金德諴爲通政大夫成均館大司成知製敎,成汝寬爲通訓大夫行司諫院司諫,鄭太和爲通訓大夫行成均館司成知製敎兼校書館校理惠民署醫學敎授,趙絅爲通訓大夫行世子侍講院輔德知製敎,尹烇爲通訓大夫行司憲府掌令,沈之源爲通訓大夫行弘文館副應敎知製敎兼經筵侍講官春秋館編修官世子侍講院弼善,李脩林爲通訓大夫行掌隷院司議,尹坵爲通訓〈大夫〉行成均館直講知製敎兼世子侍講院文學,金君錫爲朝散大夫行義禁府都事,朴遾爲通訓大夫行弘文館副校理知製敎兼經筵侍讀官春秋館記注官,高進民爲通訓大夫行校書館校理,權履慶爲通訓大夫行軍資監判官,嚴鼎耉爲中直大夫行禮曹佐郞,沈之漢爲奉正大夫行兵曹佐郞,權堣爲奉直郞行兵曹佐郞,柳時慶爲通訓大夫行掌隷院司評,洪命一爲通訓大夫行弘文館修撰知製敎兼經筵檢討官,鄭致和爲奉正大夫行弘文館修撰知製敎兼經筵檢討官春秋館記事官,金益熙爲奉直郞行世子侍講院司書者,參外,中訓大夫行尙瑞院直長金鈺,通訓大夫行軍器寺副奉事金應洵,通訓大夫行軍器寺參奉辛義男,外,柳承緖爲兼晉州牧使,具仁垕爲奮忠贊謨立紀靖社功臣嘉善大夫行水原都護府使綾川君,黃履中爲嘉善大夫行金海都護府使,趙元弼爲通政大夫行明川都護府使,邊岌爲通訓大夫行寶城郡守,宋鉉爲通政大夫行靈巖郡守,鄭傅賢爲奉列大夫行慶州府判官,李萬齡爲通訓大夫行漆原縣監,許暹爲通訓大夫行聞慶縣監,成淑爲通訓大夫行比仁縣監,沈溍爲通訓大夫行南平縣監,宋斗□爲奉直大夫行務安縣監,姜渭載爲通訓大夫行任實縣監,李淑鎭爲通訓大夫行茂朱縣監,柳箮爲通訓大夫行和順縣監,李光源爲通訓大夫行楊口縣監者。
兵批,尹毅立爲嘉善大夫同知中樞府事,李基祚爲折衝將軍僉知中樞府事,李敬輿爲折衝將軍行龍驤衛副護軍,張顯光爲資憲大夫行龍驤衛副護軍,韓仁及爲資憲大夫行龍驤衛副護軍,崔惠吉爲折衝將軍行龍驤衛副護軍,金槃爲折衝將軍行龍驤衛副護軍,李必達爲折衝將軍行龍驤衛副護軍,李碩達爲折衝將軍行龍驤衛副護軍,李景曾爲禦侮將軍行龍驤衛副護軍,李坰爲禦侮將軍行龍驤衛副護軍,吳珀爲折衝將軍行龍驤衛副司直,孔信傳爲折衝將軍行龍驤衛副司直,李勸爲折衝將軍行龍驤衛副司直,鄭雷卿爲昭威將軍行龍驤衛副司直,洪處厚爲禦侮將軍行龍驤衛副司果,朴守文爲保功將軍行龍驤衛副司果,閔應騫爲禦侮將軍行龍驤衛副司果者。
右議政金尙容三度呈辭。傳于睦敍欽曰,不允批答。遣內醫看病。王若曰,涉水無津涯,國事罔知攸濟,若旱作霖雨,卿辭胡至於斯?毋執撝謙,勉輔寡昧。惟卿,剛方其性,直諒不回,荷宣廟之恩私,夙躋華顯,値昏朝之穢亂,久處田園。逮予鼎新之初,首切求舊之志,持衡銓部,用舍一出於公,秉禮秩宗,神人咸得其所。俄叶金甌之選,仍躋黃閣之尊,正色廟堂,幾贊予違之弼,勞心經濟,佇見國步之安。頃緣引疾之勤,暫許丐閑之請,蒼生係望,皆願赤舃之重來。玉鉉久虛,豈容綠野之高臥?玆當宅揆之日,再畀秉軸之權。羽儀復覩於巖廊,朝野俱仰其風采。益篤倚毗之眷,驟覩控避之辭。雖大暑之流金,未免榮衛之致損,庶疾病之勿藥,惟當黽勉之造朝。慰諭已勤,實予言之不再,來章不斷,奈卿懇之至三。是何誠意之未孚,有此老成之求退?顧念今日之時勢,有甚曩時之艱虞。上天之譴告非常,乾文失度,三南之田政才畢,下民興咨。重緣論議之多端,而致是非之靡定,如喬嶽之不動,鎭靜亶在於大臣。縱年齡之已衰,筋〈力〉可至於强起,方期協心而共輔,詎宜袖手而傍觀?勿以去就爲言,勉副虛佇之望。於戲,愷悌神之所勞,尙冀昔疾今瘳。休戚義可與同,毋庸越視秦瘠。所辭宜不允,故玆敎示,想宜知悉。
行都承旨臣李敏求箚子,伏以,臣頃緣賤疾,敢控辭單,分外之恩,至許調理,臣誠惶悚,憫默還出,自揆身心,已大恧縮矣。今者知館事崔鳴吉,以不得處置多士,上箚解職,臣之情勢,又有十分狼狽者。玆敢觸冒嚴尊,略申一二。伏惟聖明,少垂察焉。不幸士林,自設名目以來,彼此携貳,氣象大乖,至若文成公李珥,文簡公成渾之事,臣以藐然後生,雖未嘗接其餘論。耳目所及,豈無心內主宰者乎?李珥之通明經術,成渾之藏修篤行,俱是後學之矜式,雖不知造詣淺深之幾何,而假令生於今世,豈不足爲一時之領袖,士子之師資也耶?徒以其出於士論分岐之後,尊之者則亟欲從祀,毁之者則妄加訾詆,以至紛紜耳。臣之此言,非始於今日,數十年前,自爲諸生時,已有定見,故嘗見是非於士友,亦嘗有相於俎豆之役矣。今者東學儒生之疏,已是過擧,而及其再疏,尤見忿懥所發,斯豈非不美者乎?年少後生,率意做錯,遂成增激,可勝道哉?雖然,臣之愚意,以爲館學削跡,二字缺停擧,攻斥施罰,已無不足,當此大慶設科試取之日,五十餘人之不得赴擧,亦甚未安。不爲之趁卽調劑,則寧靜無期,故率爾陳啓,冀有善處之道。妄作之失,咋舌無及,而本懷未露,謗議先騰,疑仁之害,至於此極。夫以一時同朝相與之人,而情義之不通,有似異代。吁,亦不幸甚矣。知館事旣已緣臣謬啓,輾轉辭職,以至遞免,則臣雖庸愚無狀,何敢忘廉喪恥,冥然自安於近密之列,菁莪之地,以積厚謗,以辱名器乎?且臣所患暍疾,積日增劇,萬無供仕之望。伏願聖慈,特許遞臣本職及兼帶同知館事,以便公私,不勝幸甚。答曰,省箚具悉。卿其勿辭察職。
平城府院君申景禛箚子,伏以,臣罪律覈處之命已下,未及覈啓,方在席藁待罪之中,素患肩項牽引之症,復發刺痛,針藥無效,又患癨亂,不得擧頭者,有日矣。千萬夢寐之外,捕盜大將之任,又差臣身,召牌臨門,驚惶起立,旋卽顚仆,未能趨命,罪實萬死,伏地待罪。答曰,省箚具悉。卿其勿爲待罪。以上燼餘
上在昌慶宮。停常參·經筵。
趙緯韓以都摠府言啓曰,今日入直軍土,中日習射,請出標信。傳曰,知道。
睦敍欽以接待所別遣重臣行上護軍李顯英意啓曰,臣以遊擊所館處設宴事進去,吏曹以禮曹判書假銜事移文,而到所館,聞遊擊送禮單于禮曹判書金藎國處,昨纔以藎國之名字回禮,臣不敢復以禮判假銜,以工曹判書銜,呈帖請宴,則遊擊出坐許宴。臣以暑雨苦留,國王別遣卑職,特設宴禮,以爲勞慰之地云,則曰,國王遣尙書委賜宴禮,多感云。行二爵之後,請去戲子·音樂,從容談話云。臣令舞童少退,音樂少止,則遊擊曰,公文·揭帖,旣不得達於國王,回去公文,尙不得受,坐此遲滯,極以爲憫,臣曰,兵部咨文,旣自沈鎭傳來,故回咨已送於沈鎭,想已得達鎭中,更有何樣公文,遊擊曰,沈鎭旣非所管之人,俺所承受之命,俺不討得回音,何以空行,若不討得,終必死於貴邦,決無空還之理,國王雖拘於體面,不爲通咨於秩卑之人,貴國某衙門中,若成給數行回文,踏印以給,則俺當快快回去矣,大槪旣奉聖旨以來,若不成給回文,則是不信聖旨也,亦有蔑視底意思,貴國,以禮義之邦,豈至於此耶,臣曰,大人之言,胡爲至於此耶,大槪兵部咨,已自沈鎭來傳,大人則不爲齎缺而來,回文無據,不敢規外創闕,豈有些少慢忽之意。遊擊便爾生怒,言辭勃勃,臣曰,大人之意,若以無回文缺然,則或成出一張文書,備陳大人因公遠臨之意於沈鎭,以爲大人隨身文字,則似爲便當,若以爲然,則俺當啓國王云,則答曰,沈鎭旣不相管,必有在渠文字,始可回去,雖爲公文·揭帖,通官等攔阻不傳,雖口舌相通,亦不聽從,今見尙書,不爲訴聞,而何終始生怒,呶呶不已,臣曰,今日則爲設宴以來,大人所陳之說,當一一啓知矣,願卒宴禮,以體國王委遣之意。仍令進爵動樂,五爵而罷。呈御帖·禮單,舞童等處,靑布五疋·小帽子十箇·網繩十條·香囊二十箇等物,遊擊分給矣。領謝帖,亦爲出給。臣告辭之後,對立丁寧相屬者,皆在於討得隨身回文也。臣旣出之後,方草啓辭,通事奇暹等,方在臣左右,而遊擊急呼奇通官云。臣使之聽令,則俄而奇暹出來言,守備·中軍,係是軍門差官,齊聲言曰,國王旣遣重臣,設宴於遊擊,則二字缺之設,雖不盡爲致禮,俺二人處,必有贈禮,四字缺乾沒,一番蹴踏,至以藁索結項,或出於四字缺。所聞如此,敢此竝啓。傳曰,知道。竝言于備局。
行大司憲趙翼啓曰,臣於昨日,持平徐祥履避嫌處置也。竊以爲其遇重臣,出於倉卒,則未及遠避,事勢所然,而前導未過之前,旣爲避入小巷,則是不爲不避也,似不可以爲失也。故與掌令朴守弘相議請出矣。聖批特命遞差,臣之處置乖當,著矣。且臣昨日,適有賤疾甚苦,今始來避,其失尤大。請命罷斥臣職。答曰,勿辭。
左議政吳允謙十九度呈辭。答曰,安心調理。
趙緯韓以義禁府言啓曰,以政院大男事啓辭,傳曰,言于該府事,傳敎矣。臣等伏覩前後聖敎,實出於哀矜惻怛之意,非不思遵奉量處之道,而有司之職,惟在執法而已。今此政院之請令法官更議次律云者,金石之典,有非法官之所得低昻,而亦不敢必以己見爲的確,議大臣處置,何如?傳曰,允。
趙緯韓以備邊司言啓曰,前見伴臣狀啓,皮島退送船隻,將爲交付於本道監司處云。船到仍置本營,自本道粧備可合船隻,送于椵島,宜當。此意監司及管餉使處,竝爲行移,何如?傳曰,依啓。
趙緯韓以兵曹言啓曰,以曹草記,宮墻越入人捉告者韓二男,施以何賞乎事,傳曰,參酌施賞事,傳敎矣。大典捕盜條,捕强·竊盜者,有給綿布之例。令該曹依此題給,似當。且當初哨官手本內,韓二男·邊成男等兩人,執捉來告云。此兩人一樣論賞乎?敢稟。傳曰,依啓。兩人一體論賞。
具鳳瑞啓曰,大典工典營繕云,宮闕則典涓司分掌,小註曰,本曹堂下官各二人,分掌檢察,以爲解由憑考之地,又云闕內間閣作衙門處,其司官吏看守,軍士入直處,遞番日,典涓司官員,眼同部將看審,如有破毁遺失之物,移文該司査覈追徵,且都城內各處軍堡·軍營所在之處,四字缺官,定傍近居民看守云。祖宗朝立法,初非偶然,而近來人心不美,國法不嚴,闕內公廨及外處衙門,墻壁瓦石,任意毁撤,甚者偸取而去。且闕內入番之處,窓戶破毁,階級傾頹,或房壁不付,或屋瓦散亂。至於闕門內稍僻之處,穢惡之物,絶不除去,庭除不淨,處處草茂,有似空闕之時。聞見所及,極爲寒心。自今以後,一依大典,工曹營造色郞廳,每於月朔,率典涓司官員,一一看審,如有破毁·修改之處,列錄單子,呈于政院,着名於置薄冊,而政院,分付於四字缺工曹及典涓司,趁時修改,不淹時日,以至闕內入番部將,眼同看審之事,且外處營堡部官次知看審之規,自今奉承傳後,政院依此檢飭,以爲申明擧行之地,何如?傳曰,啓辭甚當。着實擧行。
具鳳瑞以接待所言啓曰,卽刻遊擊,稱以身病,要見醫官,雖未知實有所患,而旣爲請見,則似當入送。且明日欲出牌文,而日頗不吉,故不得已今日預出牌文云云。敢啓。傳曰,知道。令內醫卽爲入見。
具鳳瑞以接待所言啓曰,卽刻遊擊,出送牌文,今月二十一日起馬云。其日起馬,雖未的知,而牌文已出,明日上馬宴設行之意,敢啓。傳曰,知道。姑勿設行,更觀其所爲而處之,可也。
具鳳瑞以接待所言啓曰,卽刻遊擊,使差備譯官來言,俺之一行所率,多至三百人,或留島中,或留平壤·安州,水路遲速,不可預料,回還糧子,必須每一人一包磨鍊齎去。其價則渠之物貨若干駄,留置平壤而來,回還時,以此平價換貿以去云云。措辭回答事,令備局指示之意,敢啓。傳曰,知道。
具鳳瑞以接待所言啓曰,遊擊,烟竹·刀子造作匠人等,今朝盡爲驅出,渠之所貿錫鐵價靑布一桶,還爲取納。且裂破我國土産竝錄標帖,仍曰,四字缺發牌,明明日發行,而前後所受禮單,亦當竝爲還給云。又聞譯官之言,昨日夕飯·今日朝飯,皆不食,滿面皆是怒氣,出口皆是憤語,雖遣重臣設宴,而少無和解之色云云。敢啓。傳曰,知道。言于備局。
具鳳瑞啓曰,卽者四學儒生等,又呈上疏,措語之間,不獨褒崇兩賢而已,頗有相較之言,初不欲率爾捧入,而一百四十餘人聯名之疏,攔却未安。臣等反覆思量,不得已捧入之意,敢啓。傳曰,知道。如此之疏,不稟捧入,殊未妥當矣。
以四學儒生等上疏,傳于具鳳瑞曰,此上疏,依頃日例,還爲出給。今後如此疏章,勿爲捧入。
內醫臣李春揚書啓,領府事鄭昌衍病勢,與前一樣困沈,粥飮久廢,膈間微有熱氣,淸金降火丹,劑用,宜當。接命膏,時方連用。臣每入視,則感激垂涕曰,至今生活,聖恩罔極云云。詮次啓達。傳曰,劑送。
內醫臣崔得龍書啓,臣卽到遊擊所在處入見,則病勢傷於暑濕,不能飮食。胃冷湯,加香薷·石膏各一錢,黃連薑汁炒·枳殼·神麴炒各七分,靑皮五分,玄桂代黃芩,宜用之意,詮次啓達。
具鳳瑞以侍講院言啓曰,新除授輔德趙絅,今在京畿抱川地,書筵入番事緊,請斯速乘馹上來事,下諭。依前例院書吏給馬下送。傳曰,依啓。
趙緯韓以備邊司言啓曰,以接待所,遊擊若成給數行回文踏印以給,則俺當回去,守備中軍處,必有贈物等項事,草記,傳曰,知道。竝言于備局事,傳敎矣。觀酆差之意,其所望,專在於兵部缺一字咨文,爭此一款,致令久留貽弊,似非得算,令承文院以都督處回咨之意,構咨給送,恐亦無妨。守備·中軍處禮單,亦令該曹量宜磨鍊以給,何如?傳曰,依啓。
正言洪柱一啓曰,臣自數日前,重得暑症,病伏之中,新除之命,出於意外。賤疾雖重,久稽謝恩,於心未安,强起出仕,與同僚行相會禮,則適有新啓之事,正言兪榥,以城上所執筆搆草,而罷坐之後,臣卽扶病還家矣。不刻而下吏來言,兪榥以病呈告云。兪榥旣已呈告,則城上所之任,臣實當之,而所患之症,至午轉劇,屢呈辭單,見却政院。莫重合啓,不得進參,本院連啓,亦且廢閣,至於新啓,則構草後,不得經宿,乃是規例,而到今問之,則有一喝導受之於兪榥云,而在其掌三字缺前啓闕啓之失,新啓經宿之四字缺臣未得察任之致。請命罷斥臣職。答曰,以下缺
獻納金霱啓曰,臣近患胸腹之痛,症勢危篤,連啓方張之時,不敢言病,僶勉隨行,今有日矣。且臣之弱子,久病沈綿,方在死域,數日以來,痛勢已到十分地頭,一日之間,窒塞數四,昨日則氣絶移時。父子之情,不忍相捨,多方救藥,艱得再甦。臣之所患,因此添重,不得已冒呈辭單,見却於政院矣。連啓之事,城上所有故,則臣當代行,而病勢如此,旣已呈單,不能詣闕,終致闕啓,臣之罪戾,至此尤大。請命罷斥臣職。答曰,勿辭。
趙緯韓啓曰,全羅左水使白善男,今乙亥年春夏等褒貶等第,無一人居下。殊無嚴明殿最之意。請推考。傳曰,依啓。
趙緯韓啓曰,大司憲趙翼,掌令朴守弘,避嫌退待,執義任絖病,掌令尹烇未肅拜,持平鄭沇呈辭,一員未差。今日以監察爲茶時之意,敢啓。傳曰,知道。
具鳳瑞啓曰,臺諫出去,請出開門標信。傳曰,知道。
初昏,蒼黑色一道,起自乾方,直指天中,長十餘丈,廣尺許,蒼白雲二道如氣,起自西方,直指巽方,長二字缺丈,廣皆尺許,竝移時乃滅。
黃海道生員尹弘敏等上疏,伏以,大賢,實百世之所同師,天下之所共尊,不係於世之近遠,地之遐邇,而關閩荒僻之地,得被張·朱之化,然後丕變鄙陋之習,終爲君子之鄕,則臣等所居之方,卽宋之關。閩也。其觀感之效,尊敬之誠,實倍於他人矣。臣等,曾於殿下卽祚之初,裹足遠涉,叫闕陳章,首請文成公臣李珥·文簡公成渾兩賢之從祀文廟。雖於其時,未蒙允許,伏覩殿下疏批之敎,特以擧措之重大爲諭。臣等以爲以殿下聖學之高明,非不知兩賢之道德,而從祀莫大之典,不可以一方之請,容易卽許,只陳再疏而退,以待多士公論之發矣。幸今館學諸生,竭誠連章,以請從祀,此正聖朝崇儒重道之一大機,而臣等之宿願至望,亦可以伸矣。臣等,竊聞聖明,不惟不卽快許,天意邈然,反下未安之敎,中外士望,已極缺然,而不幸一種邪說,乘時竊發,蔡振後等醜詆兩賢,無所不至。年少邪妄之徒,有何所見?此不過或挾祖先之宿憾,或收父兄之餘論,恣意媢嫉,略無顧忌,一以熒惑天聽,一以沮遏公議。其於兩賢,固無所損,而人心士習,一至於此,終未知世道之日益汚下也。夫兩賢道德之懿,被誣之狀,館學多士,前後之疏,相臣·儒臣所陳之箚,旣已備論而痛辨,臣等不須覼縷,更爲煩瀆。而第臣等偏蒙薰炙之遺化,備諳兩賢之實跡,當此異議之橫生,安敢默然而不言乎?臣等,請爲殿下粗陳其梗槪。伏願聖明留神焉。嗚呼,大賢之所以宗而師之者,以其道德之高明,出處之正大也。未有道德明而出處不正者也,亦未有出處正而道德不明者也。兩賢之道德·出處,求諸古賢,固無少歉,則陷賢之輩,其於兩賢之學問·道德,不敢容議,而掇拾出處間不近之說,以爲厚誣之資,其心以爲若言出處之失,則道德不期毁而自毁,其計雖似陰祕,其實則愚且拙矣。從古以來,小人之誣毁聖賢者何限?如叔孫之於孔子,臧倉之於孟子,孔文聞之於程子,林栗之於朱子,自謂當時極其詆斥,而孔·孟之聖,程·朱之賢,有何所損也?叔孫·臧倉·文聞·林栗之輩,不過自陷爲千古之憸小而已也。蔡振後等,以文成公臣李珥初年耽禪,染跡異敎,臣等,請破其邪說,以明其不然也。禪門之法,大爲近理,高明之士,易於流入,故或有終身迷惑,不能自拔。而至如張橫渠·程明道·朱晦庵三先生,皆以大賢之資,猶且不得免焉,好之甚,悅之久,然後大悟其非。朱子答汪尙書之書曰,熹於釋氏之說,蓋嘗師其人,尊其道,求之亦切至矣,暫置其說,而從事於吾學,其始未嘗一日不往來於心也,俟卒究其說而後求之,非敢遽絀絶之也,一二年以來,心有所自安,前輩於釋氏,未能忘懷者,豈易以口舌爭哉云。然則惑於禪法,未有甚於朱子也。蓋斯文之所重者,只在於晩年道德成就之如何耳,迷時汎濫,非所追論。如曰一入禪門之後,雖以成德之大變,終不許爲儒宗,則其可以少時之耽禪,終爲朱子之疵病乎?且以李珥之入山一事爲有間於前賢,則是尤有所大不然者。心旣耽彼,則身雖在此,未必不爲吾道之疵累,身雖往彼,心旣覺此,則實不害爲吾儒之所宗。然則只論心之覺不覺而已,身之入山不入山,不必當論也。李珥之從事禪門,殆周一年,翻然覺悟,終成大德,則其天資之高,蓋可見矣。振後之疏,引李珥解職之辭,欲爲攻斥之地,誠不滿一哂,而亦可痛也。又以文簡公臣成渾,於壬寅年間,以群兇罔上不測之說爲其罪案。臣等請破其邪說,以明其不然也。成渾,往在辛卯三字缺行之中,及夫壬辰,賊鋒雖迫,身在山野,四字缺則未有召命,而輕進闕下,於義不可,若大駕西幸,則出謁路次,以俟進退之命矣,去邠之幸,出於蒼黃,而家在大路二十里之外,大駕之至,專不聞知,而李弘老構成罔極之譖,以間君臣之際,小人之阿陷,吁,可慘矣。成渾本以山野之士,進退以義,其在平日,雖因召命之勤,僶勉入城,未嘗有終月淹。故顚沛之際,亦不易其操,死於丘壑,乃其志也。蓋在野之臣,與在廷之臣,其義不同。昔江萬里,當靖康之亂,退死止水亭,身爲大臣,而旣退之後,雖不赴難,先儒不以爲非。嗚呼,執靮從君,雖在平人,猶知其義,而謂成渾之賢,而不此之思乎?是故,成渾,雖不得每人煩說,亦不得終自泯默,或於士友之間,亦有所及者,其答故臣李海壽之書曰,大抵來敎,則臣子之大經大法,鄙見則又是一道,死一也而死於野,不害其忠,又於答相臣尹斗壽之書曰,每聞人人責我以臣節虧損,豈不竦然惶懼,思所以遷改乎?老謬迷昧,守死而不悟,又於答領相臣尹昉書曰,倘非開一線自新之路,有差除號召之命,則安敢自比無罪之人,而進身於闕下哉,謬妄之見,守株不易,以此得罪,誅死萬萬,無復恨矣。臣等以此三書,決知其成渾之意,專以出處爲重,而不以頰舌之嘵嘵,易其介操也,明矣。嗚呼,宣廟之於兩賢臣,至以謂予願入於珥·渾之黨,其際遇之隆,千古所罕矣。不幸有三至之譖,然後始投慈母之杼。君臣之義,雖未全其終始,所謂傳旨者,實鄭仁弘所構之辭,而振後,全沒當初好賢之聖旨,謄出仁弘構陷之餘論,有若實出於宣廟之傳敎者然,欲使聖明,不敢是非於其間,而只爲箝制衆口之計,其傾巧之態,言之醜矣。噫,兩賢被誣之顚末,雖如臣等之愚暗,亦明知其所自,而實有可據之辨,故臣等明目張膽,痛斥無隱,至於兩賢道德之高下,非如臣等蒙學所敢輕議,而粗得於著述論辨之書,或聞於父兄·師友之間,亦豈無一二淺見乎?臣李珥,天資穎悟,踐履篤實,論學則必以誠敬爲主,治身則必以聖人爲準,居家則必以孝悌爲本,事君則非堯·舜不陳,論治則非三代不言,立朝則以枉尺爲恥,其在經幄,啓沃是任,眷眷於天人之際,勤勤於王伯之間,其於治國,更化是務,汲汲於弊政之革,懇懇於民隱之恤,論國家之大禮,請罷文昭·延恩之祀,辨朝廷之邪正,論削乙巳僞勳之錄,備陰雨之綢繆,宿講養兵捍禦之策。繩愆糾謬,謇諤之風著,難進易退,取舍之分明。耳提面命,樂育人才而誨人之誠靡倦,薰陶漸磨,移風易俗而成物之功不淺。其於性理之學,造詣閫奧精微之蘊,明見而實得,義利之辨,毫分而釐拆。其見於著述者,四端·七情之論,發前賢之所未發,自警文·擊蒙要訣,切學者日用之功,東湖問答,論治亂得失之源,聖學輯要,明帝王學問之要,其他建白之章,雜著之文,亦無非扶世敎而衛吾道,明體適用之實,繼往開來之學,深得程·朱之正脈,而直繼李滉之道統也。特被宣廟之眷遇,將有大有爲之期,而爲群小所忌,必欲擯斥而後已,聖鑑洞別其邪正,至以天未欲平治我邦爲敎。堯·舜君民之志,庶可得展,而不幸早歿,功業未究,斯文之痛,可勝言哉?臣成渾,故徵士守琛之子也,守琛受學於先正臣趙光祖,高風懿德,爲一世所敬服,守道林樊,徵辟不就。成渾之學,得於家庭,淵源之傳,其來有自。天稟方嚴,莊重篤厚,早棄科擧之業,專務爲己之學,語默動靜,一遵聖訓。講明踐履,交致其力,操存省察,用功不息。以言其事親,則承顔順志,以言其居家,則齊肅有度,以言其修己,則悉從小學,以言其喪祭,則必法家禮。接人之間,誠意必至,敎人之際,嚴毅難犯。而自少與李珥爲道義之交,守窮相勉,講磨切磋,人心道心之說,互相發明。李珥之所著擊蒙要訣·小學集註·四書辨疑,其他著述之文,無不求正於成渾,然後得爲完書,李珥常以爲踐履篤實,吾所不及,趙憲之節行·卓識,遠出古人,年輩不相甚遠,而平生師事,久而彌勤,可見其學問德行,取重於士友也。聲名彰著,徵書屢降,不改莘野之囂囂,終守空谷之皎皎,宣廟眷待之誠,亦出於曠世之典。立朝之日,未滿一年,施措事業,雖未大著於一世,致君澤民之志,已見於庚寅萬言之章,濟難籌邊之策,亦著於前後時務之條,眞聖世之逸民,儒林之宗師。畢竟爲群奸所擠,齎志而歿,士林之痛,垂數十年,逮我聖明臨御,始得昭雪,吾道之幸,何可量哉?臣等雖於成渾,未蒙誘掖之化,成渾旣與李珥,生竝一時,志同道合,臣等景仰尊慕之誠,豈間於李珥哉?嗚呼,兩賢出處之正,旣如彼,道德之高,又如是,隆報之典,至今寥寥,豈非聖朝之欠事乎?噫,儒先被誣,則一世之師道,喪矣,公論見遏,則國家之元氣,病矣。伏願殿下,特從多士之請,亟下兩賢從祀之命,以重師道,斯文幸甚,國家幸甚。答曰,省疏具悉。兩人雖賢,從祀之禮甚重,不可輕議矣。以上燼餘
上在昌慶宮。停常參·經筵。
辰時巳時,日暈。
趙緯韓以都摠府言啓曰,副摠管李沆,賓廳講書,除標信進去之意,敢啓。傳曰,知道。
崔葕以義禁府言啓曰,本府啓辭,議大臣處置,何如,答曰,允事,傳敎矣。議于大臣,則領議政尹昉議語曰律設大法,禮順人情,用律之際,必參之情·法而行之,方爲得中,大男之去也,若有意於謀害本國,則雖曰從父,殺之無赦,若不得違其父之言,隨行而已,則雖曰背國犯律,而情所可恕,蓋父子之恩,君臣之義,乃天理·人情之所同然,執此觀之,則知所以處大男者矣,竊觀本府照律公事,則設其父子之名,而專用首從之律,恐非所宜,臣之意則謂直貸其一死,處之絶島,以斷復歸之路,亦不背於聖人原情定罪之權,惟在睿裁。領中樞府事鄭昌衍,左議政吳允謙,昇平府院君金瑬,右議政金尙容病不收議。大臣之議如此,上裁何如?傳曰,依議施行。
趙緯韓啓曰,以備邊司遊擊回還時糧資事草記,傳曰,如此差官回還時給糧,有前規耶,政院察啓事,傳敎矣。本院則無前規可考之路,此係備局啓辭。令備局相考前規以啓,何如?傳曰,依啓。
趙緯韓以兵曹言啓曰,捕盜大將,爲任極重,而在京武將中,絶無可合之人,以申景禛首擬蒙點矣。卽聞時未畢推云,臣等不能覺察之失,著矣。不勝惶恐。申景禛改差,以他員備擬乎?敢啓。傳曰,知道。旣已除授,不必改差。
韓必遠以弘文館言啓曰,兩司避嫌退待,本館當爲處置,而時存同僚四員內,修撰臣鄭致和未肅拜,修撰臣洪命一有當避之嫌,副校理臣朴遾,以病不來,只有副應敎臣沈之源一人,不但所見孤陋,事體亦未安。副校理朴遾,修撰鄭致和,請命牌招同參,何如?傳曰,依啓。
趙緯韓以備邊司言啓曰,以本司遊擊回還時糧資事草記,傳曰,如此差官回還時給糧,有前規耶,政院察啓事,傳敎矣,本院則無前規,令備局相考前例以啓,何如,傳曰,依啓事,傳敎矣。自前唐差之因我國事來到者,則或有給其回糧之時。如前日登寧衙門,護送我國人,回糧給送,亦其一也。酆差之行,本當止於島中,而旣已來到國中,又以回糧爲言,似當給送,故如是回啓矣。因傳敎更思之,則彼求望之數過多,令接待所措辭防塞,何如?傳曰,知道。專然防塞,亦似未妥。依願許貿,如何?
趙緯韓以司僕寺提調意啓曰,歲貢馬一百匹,昨夕入來,別單書入之意,敢啓。傳曰,知道。
趙緯韓以兵曹言啓曰,今日賓廳武臣講書時,權知訓鍊院奉事三字缺,內禁衛丁得龍等,史略不通。竝推考,何如?傳曰,批答缺
韓必遠以接待所言啓曰,昨夕御醫四字缺遊擊,卽爲引接問病後,御醫及使令處,各給六字缺布襪一部·汗巾一部·玉圈一雙以送云云。敢啓。傳曰,知道。
執義任絖啓曰,臣自二月初,重患脾胃嘔逆胸膈痞塞之病,晝夜呻痛,鍼藥無效,漸至元氣澌敗,肉脫形換,到今五朔,一向沈痼之狀,凡在瞻聆,非可誣也。且於上京之際,添以痰眩之症,一日之內,昏倒不省人事者,數矣。以此病狀,萬無供職之望,情勢所迫,不得已冒呈辭單,冀蒙恩遞,庶幾爲數三朔治療之計,不圖還出給之命,遽出於千萬夢寐之外,臣誠惶縮,不知所以自處。惟當扶曳行公之不暇,而第緣積傷重病之中,瘧疾第二痛,又値於昨日,自朝至昏,寒熱交至,痛勢轉劇,欲起還仆,竟致合啓及府啓,竝爲闕啓矣。同僚旣已有故,則闕啓之失,專在臣身。以此以彼,決難仍冒。請命遞斥臣職。答曰,勿辭。
韓必遠以接待所言啓曰,今日牌文發送之意,令譯官通之,則所幹之事,時未完勘,其牌文,姑爲留置云之意,敢啓。傳曰,知道。
韓必遠以接待所言啓曰,遊擊言于譯官曰,回去咨文中,必須添入李聲龍事,然後可免自己中間增衍之責,且四字缺聞於漢人張應龍處,所謂張應龍四字缺,此人招問,則可知其不虛云云。似當令四字缺今朝譯官等,見親信家丁而問曰,遊擊自數日來,多發不平之語,至於連日不進食,驅逐匠人,未知其故云,則家丁曰,如此炎熱,奉聖旨遠來,其與椵島差官有異,而本國待之太薄,其所望又不止於循例禮單些少之物,而留館十餘日,尙無優禮之贈,回還後以何物酬應諸衙門所索乎,近日遊擊之不平,實由於此云云。所聞不可不達,敢啓。傳曰,竝爲言于備局。
韓必遠以接待所言啓曰,卽刻遊擊言于譯官曰,近有身病,勢難起行,欲於二十四五日間,丁寧回程,其前兵部四字缺及行糧許貿公文,速爲成給云。且俺之物貨,折價二千餘兩,留置平壤而來,回還時要換人蔘以去,管餉使處平價換貿事,亦爲公文成給云云。敢啓。傳曰,言于備局。
崔葕以備邊司言啓曰,以本司草記,答曰,知道。專然防塞,亦似未妥,依願許貿如何事,傳敎矣。臣等之意,五六十餘名白給,以示資送之意,其餘依願許貿,似爲適中其願。敢啓。傳曰,依啓。
韓必遠以吏曹言啓曰,六字缺大典考講時,典獄署主簿李汝璞,司七字缺羅友顔,不通,軍器寺主簿孔大信,前七字缺不進來,極爲駭愕。請竝汰去。通禮院六字缺沈慣,皆稱病不進。請推考。傳曰,依啓。
趙緯韓啓曰,執義任絖,再啓煩瀆,退待物論矣。傳曰,知道。
趙緯韓啓曰,大司憲趙翼,執義任絖,掌令朴守弘避嫌退待,掌令尹烇未肅拜,持平二員未差,今日以監察爲茶時之意,敢啓。傳曰,知道。
傳于韓必遠曰,政事,明日爲之。
韓必遠啓曰,吏曹郞廳來言,來二十三日都目政事爲之之意,敢啓。傳曰,知道。
玉堂箚子,副應敎臣沈之源,伏以,掌令朴守弘,大司憲趙翼,正言洪柱一,獻納金霱,執義任絖,竝引嫌而退,倉卒相値,不能遠避,雖出於事勢之使然,而未及隱身,則不可謂全無所失,處置請出,似涉苟且。執筆構草,旣行城上之任,而罷坐之後,旋卽呈告,至以啓草付諸喝道,揆以事體,固不當如是,而推移代察,亦有其例,疾病之來,誠所難免,辭單見却,未蒙恩由,則自是應爲行公之人,而闕而不啓,厥失惟均,皆難在職。請掌令朴守弘,大司憲趙翼,正言洪柱一,獻納金霱,執義任絖,竝命遞差。答曰,依啓。
夜一更二更,蒼白氣二道,起自南方,逶迤指艮方,長二十丈許,廣皆尺許,移時乃滅。以上燼餘
上在昌慶宮。停常參·經筵。
有政。吏批,判書李聖求進,參判尹墀進,參議朴潢在外,左承旨睦敍欽進。
兵批,判書李弘胄進,參判尹履之進,參議洪命耉進,參知趙邦直進,左副承旨趙緯韓進。
下直,韓山郡守李安眞,木浦萬戶黃應世。
崔葕啓曰,掌令尹烇未肅拜,其餘竝未差。今日以監察爲茶時之意,敢啓。傳曰,知道。
韓必遠啓曰,酆遊擊五字缺答多拜上云矣。傳曰,知道。
趙緯韓以備邊司言啓曰,以接待所,遊擊平壤留置物貨所換人蔘平價許貿事管餉使處公文成給事草記,傳曰,言于備局事,傳敎矣。平價許貿,似爲無妨,以此意公文成給,何如?傳曰,依啓。
趙緯韓以備邊司言啓曰,以接待所,遊擊回去咨文中,添入李聲龍,漢人張應龍招問,留館十餘日,尙無優禮之贈等項事草記,傳曰,竝爲言于備局事,傳敎矣。咨文中添入李聲龍事,依所願爲之無妨,張應龍之言,今始聞之,尤涉孟浪,不必採聽。別禮單前已贈給,何可盡滿其慾?第於上馬宴時,量給參斤,亦或無妨。差官留滯日久,貽弊不少,令承文院速爲成給回咨,宜當。敢啓。傳曰,依啓。且上馬宴時加給人參,似爲無據,回禮禮單中,人蔘加磨鍊給之,如何?
吏批啓曰,新除授江原都事權坽,呈狀于政廳曰,七十老母,新經大病,元氣澌敗,添得偏虛之證,勢極危重,人子之情,決不忍遠離,而科擧開場已近,勢難及期赴任,入啓處置云。觀其情理,似爲切迫,遞差何如?傳曰,依啓。
傳于睦敍欽曰,兵四字缺依前傳敎,勿爲遷動。
右議政金尙容四度呈辭。答曰,安心調理。
韓必遠以接待所言啓曰,遊擊所館處守直軍士交替之際,有一人冒稱書寫,混入於遊擊所在處,招其家丁密語之時,差備譯官卽爲執捉,已付于捕廳,而守門部將·軍官等,亦不能檢飭,使之攔入。令攸司囚治,何如?敢啓。傳曰,拿推。
崔葕以右邊捕盜大將意啓曰,卽刻酆遊擊所接館所把守捕盜軍官崔亨立來言,今日館所守直軍士交替之際,有一人托稱書寫,混入遊擊所在處,與其家丁密語之時,差備譯官,執捉付諸本廳云,聞來極爲痛惡。禁護之意,不啻嚴明,而百樣行奸,致有自犯,如此之人,令攸司各別囚禁重治,以懲將來,何如?傳曰,拿推。
以備忘,傳于具鳳瑞曰,近來年少之輩,朝除暮辭,乍出旋入,以數遞爲榮華,以久任爲苟且,時人風習,誠可寒心也。若此不已,百事曠廢,國不爲國,今後凡稱病呈辭,切勿捧入。
趙緯韓以兵曹言啓曰,江華府牧子色吏柳禮立,來訴于本曹曰,渠本私賤,而以假吏立役,今以牧子未充定之罪,徒三年定配,極爲冤悶,私賤與否相考分揀事,呈狀據,移問于漢城府,則庚午年帳籍內,江華府金獻仁奴柳禮立,入籍的實云。法典內私賤之犯徒罪者,決杖,徒年收贖,乃是格例,此人似當依法典施行。敢啓。傳曰,依啓。
以沈都督前回咨草,傳于崔葕曰,庶幾兩得衡平等語,似未妥,刪去,如何?
趙緯韓以軍器別造廳〈言〉啓曰,江都守禦軍物中鐵丸之數,比之火藥,多少懸殊,不可不優數措備,故僅貿鉛鐵二千餘斤,留置松都,以爲取來鑄丸,而載運刷馬,本廳不敢擅用,或陸或水,隨便運送之意,本府留守處移文,宜當。敢啓。傳曰,依啓。
趙緯韓以兵曹言啓曰,捕盜大將,爲任極重,不可久曠,而申景禛,以病勢沈痼,無望供職爲辭,重臣遞改,該曹不敢擅便。上裁何如?傳曰,改差。
崔葕啓曰,再昨四學儒生之疏,自上特命出給,仍下此後如此之數勿爲捧入之敎矣。今此黃海道儒生尹弘敏等,再呈疏章,此疏亦欲不爲捧入,而係是遠方多士,廢農冒熱,贏糧跋涉而來,有異於京中士子之疏,却之似爲未安。故不得不捧入之意,惶恐敢啓。傳曰,知道。
司諫成汝寬來啓曰,措語已見上,在十七日朴守弘·兪榥合啓中。請還收佶·億·健放還之命。答曰,勿煩。
又啓曰,措語又見上,在十七日兪榥獨啓中。請還收澳·洛·林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李慕·李埁·朴規·朴乾甲·李淸·崔應虛·全璥·任瑗·李之晧·洪德民·朴弘猷·李明·陳好善·安佺等量移放還之命。前正言趙壽益,請命削奪官爵。大司諫鄭蘊,請命罷職。前執義姜大遂,請命罷職。前校書博士鄭之益,請命罷職不敍。前持平李曼,前執義韓興一,前正言金宗一等,費盡多少說話,爭相救解,眩亂是非,略無顧忌,臣等實未知其意也。請竝命罷職。答曰,不允。
崔葕啓曰,左邊捕盜大將鄭應成命招來詣,請出三字缺傳令牌。傳曰,知道。
吏批,李敏求爲嘉善大夫禮曹參判同知成均館事,李顯英爲資憲大夫行司憲府大司憲兼同知經筵春秋館事,金慶徵爲奮忠贊謨立紀靖社功臣嘉善大夫行承政院都承旨兼經筵參贊官春秋館修撰官藝文館直提學尙瑞院正順興君,金德諴爲通政大夫弘文館副提學知製敎兼經筵參贊官春秋館修撰官,沈之源爲通訓大夫行司憲府執義知製敎兼世子侍講院弼善,李時稷爲通訓大夫行司憲府掌令,柳景緝爲通訓大夫行司憲府持平,尹絳爲朝散大夫行司憲府持平知製敎,李坰爲通訓大夫行司諫院獻納,任絖爲通訓大夫行弘文館校理知製敎兼經筵侍讀官春秋館記注官,吳達濟爲奉直郞行司諫院正言,李時萬爲中訓大夫行司諫院正言,洪柱一爲奉正大夫行弘文館副修撰知製敎兼經筵檢討官春秋館記事官者,外,李烓爲通訓大夫行江原道都事者。
兵批,洪柱元爲兼五衛都摠府都摠官,鄭應星爲兼五衛都摠府都摠管,李必榮爲兼五衛都摠府副摠管,安應亨爲兼五衛都摠府副摠管,李義元爲兼五衛將,趙翼爲資憲大夫行義興衛上護軍,任用賢爲禦侮將軍行五衛都摠府經歷,朴守弘爲禦侮將軍行龍驤衛副司直,金霱爲禦侮將軍行龍驤衛副司直,徐祥履爲昭威將軍行龍驤衛副司直,兪榥爲昭威將軍行龍驤衛副司果者。
夜五更,流星出天中密雲,入南方天際,狀如針,尾長二三尺許,色白。
弘文館修撰臣鄭致和上疏,伏以,臣頃以江原道都事,在任所,聞祖父病重,情事憫迫,請暇於監司,曉夜馳來入城,纔有日矣,適當瓜滿,遞職未久,不意新授之命,旋出於千萬夢寐之外,臣驚惶感激,罔知攸措。所當卽爲出謝,奔走供職,而臣觸熱路上,重患暑症,還家之後,病勢轉劇,嘔吐廢食,委頓苦痛,召牌臨門,亦不得趨詣。罪在逋慢,置身無地。犬馬之疾,發於積傷,旬月之間,未有差復之望。當此僚員不齊之日,虛帶職名,不勝惶悶。伏願聖慈俯諒情勢,特許遞改,以便公私,幸甚。答曰,省疏具悉。爾其勿辭。
弘文館副校理朴遾上疏,伏以,臣之愚陋,最居人下,聖恩如天,曲加收錄,前後忝竊,非止一再,常懷不稱之嫌,每畏過福之災。今玆經幄之命,又出夢寐之外,驚惶感激,益無所容。仍念朝家用人,各隨其器,苟非其人,授受俱虛。如臣譾劣,才識蔑如,雖尋章摘句,濫竊科第,而至於經學,實同墻面。除拜之初,宜卽陳情自列,而旣已乘傳上來,不可一刻稽謝,適値番宿久闕,亦不可偃然煩控,分義所係,不得自由。肅謝之後,黽勉仍直,有若可以承當者然,慙懼之懷,冞切于中,曾未浹旬,又叨陞拜。寵渥之偏隆,固未有如臣之比,而學術之空疎,亦未有如臣之甚者,臣何敢以煩瀆爲嫌,貪榮冒恥,重辱淸朝之名器乎?況臣自遭同氣之痛,精神都喪,元氣大敗,嘔吐流血,一日再三,遍身戰掉,殆不能自定,昏仆枕席,若將淹淹就盡者然,此實僚庶之所共知也。臣之濫冒之狀,如右所陳,病勢之劇,又復如此,以此情勢,決難忝據。天地父母,察臣自知之審,憐臣危迫之悃,亟命鐫削臣職,以安愚分,公私幸甚。答曰,省疏具悉。爾其勿辭。
平城府院君申景禛箚子,伏以,臣罪積身上,席藁不暇,不意捕盜大將之任,至於召牌臨門,驚惶踧踖,罔克趨命,罪實萬死,旋蒙勿待之命,臣之狼狽,至此而尤極矣。該曹之擬臣此任,亦未省方在時推,故啓稟改差,而聖批以已爲除授,不必改差爲敎。且臣之冒出無期,而他缺方爲兼察。竊念本任,極重且緊,一日宜不可曠置,以臣之故,而一向瘝廢,有若閑歇之局,可使他員兼之,寧有是理?況臣非但犬馬之疾,日深沈痼,萬無供仕之望,曾試此任,亦非不多,而少無絲毫之補,徒致丘山之謗,臣之至今得保螻蟻之喘,秋毫皆聖賜也,揣分量材,益難再誤。伏乞聖慈,亟遞臣捕盜大將之任,以便公私,不勝幸甚。惶懼不知所裁。取進止。答曰,下該曹。燼餘
夜一更,流星出郞位星上,入坤方天際,狀如針,尾長四五尺許,色赤。五更,月暈。春坊日記
上在昌慶宮。停常參·經筵。
趙緯韓以都摠府言啓曰,今日入直軍土,中日習射。請出標信。傳曰,知道。
執義沈之源啓曰,臣忝叨玉堂之時,兩司之官,以鄭蘊事引避退待,臣之謬見,以大司憲李顯英不欲以數尺之朽傷連抱之材之語爲是,以司諫成汝寬之退後提起爲未妥,與修撰趙錫胤相議,請遞成汝寬矣,不但物議譁然,皆以臣爲非,本府退論鄭蘊之四字缺重發,臣之愚妄,不見許於公議,七字缺非不知晏然行公之未安,而召牌臨門,不得不黽勉赴詣,悶蹙之至,措躬無地。況此風憲重任,決非負謗之人,所可冒據。請命罷斥臣職。答曰,勿辭。
崔葕啓曰,執義沈之源,再啓煩瀆,退待物論矣。傳曰,知道。
崔葕啓曰,大司憲李顯英,掌令李時稷·尹烇,持平尹絳·柳景緝未肅拜,執義沈之源避嫌退待,今日以監察爲茶時之意,敢啓。傳曰,知道。
趙緯韓以備邊司言啓曰,以本司草記,答曰,依啓,且上馬宴時,加給人蔘,似爲無據,回禮禮單中,人參加磨鍊給之如何事,傳敎矣。回禮禮單,酆遊擊已爲領受,第將三四斤人參之稱以別贈而給之,似或無妨,敢啓。傳曰,知道。稱以別贈,而只給參斤,似未妥當。前日回禮未優,故加送云云,似可矣。
左議政吳允謙二十度呈辭。答曰,安心調理。
司諫成汝寬啓曰,伏見執義沈之源避嫌之辭,卽臣曾在憲府時事也。臣不敢偃然處置。請命遞斥臣職。答曰,勿辭。
韓必遠以成均館同知館事意啓曰,居館儒生·齋任等若干人守齋外,其餘散去已久,前知館事崔鳴吉箚子,已爲陳達矣。目今儒生,更無還入之意,而前頭試期,只隔一月,館試將不得設,極爲可慮。令該曹速爲處置,何如?傳曰,依啓。
韓必遠以接待所言啓曰,遊擊明日送守備·中軍,焚香于南關王廟云。敢啓。傳曰,知道。
韓必遠以接待所言啓曰,遊擊當日發送牌文,而二十五日,當爲起馬云。明日上馬宴設行之意,敢啓。傳曰,二十四日設行,宜矣。
韓必遠以接待所言啓曰,遊擊言於譯官曰,回去咨文中,勿以差官塡書,必以遊擊塡書以給云云。敢啓。傳曰,言于該曹。
韓必遠啓曰,司諫成汝寬再啓煩瀆,退待物論矣。傳曰,知道。
玉堂箚子,副校理臣朴遾,□□洪命一等,伏以執義沈之源,司諫成汝寬,竝引嫌而退,其所處置,斷無他腸,而旣有物議,勢難在職,事有可論退缺無缺而請遞之擧,實出意外,今無可避之嫌。請執義沈之源遞差,司諫成汝寬出仕。答曰,依啓。
司諫成汝寬來啓曰,在十七日合啓中。請還收佶·億·健放還之命。答曰,勿煩。
又啓曰,在十七日兪榥獨啓中。請還收澳·洛·林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移·放還之命。前正言趙壽益,請命削奪官爵,大司諫鄭蘊,請命罷職。前執義姜大遂,請命罷職。前校書博士鄭之益,請命罷職不敍。前持平李曼,前執義韓興一,前正言金宗一等,措語在二十一日成汝寬啓中。請竝命罷職。新除授正言吳達濟,今在咸鏡道高原郡,請斯速乘馹上來事,下諭。依前例院書吏給馬下送。答曰,不允。書吏下送事,依啓。
黃海道生員尹弘敏等上疏,伏以,臣等,以窮鄕草野之士,幸被大賢之遺澤,其言行之實,敎育之方,至於在人耳目,爲人矜式,一方後學,得以知仁義之爲重,聖賢之爲貴,而免於禽獸之歸者,無非兩賢德化之所及也,其心悅誠服,眞如七十子之服孔子也。臣等之心,竊以爲兩賢德行,雖古之賢者,無以加矣。從祀文廟,非此而誰?是以曾於殿下臨御之初,遠來叫閤,首以爲請,其區區敬服之誠,已著於此矣。于今十有餘年,而祀典之擧,寥寥無聞,誠爲聖朝之欠事,草野之間,常懷缺歎。頃者竊聞,公論大發於館學,庶將擧十年之遺闕,爲百代之盛典,而又有邪妄之徒,敢肆毁詆,竊不勝感慨憤發,當此農務之隙,贏糧裹足,遠集闕下,瀝血控辭,敢陳兩臣道德之實,又明憸邪毁謗之誣,仰冀天聽之或察。伏蒙聖明不以鄙卑庸陋而忽之,察其區區慕賢之誠,發於中心,而兩賢之事,不爲虛妄也,俯賜寵答,以示優容,臣等相顧感激,不知其達。第聖敎所謂從祀之禮甚重,不可輕議,則竊不能無惑焉。夫從祀之禮,豈非莫重莫大之擧也?其宜愼重而不可輕議矣。然所以宜重而不可輕也。恐其賢不足以當之。苟其德行,表裏一循乎聖賢之準則,而純料正大,無査滓之累,可以爲百世之師表,則何可棄之而闕其尊祀之典乎?所以祀乎聖廟者,正爲如是之人,可以爲學者之師法也。夫不宜祀而祀,是失其所以尊而誤學者之趨向,反爲斯道之害也,若宜祀而不祀,則是尊賢之道廢而使學者無所依歸,其爲欠闕,豈不大乎?殿下旣知兩臣之賢,非不足於此,而猶以爲不可輕議也,竊恐其過於愼重而反爲欠闕之大也。若兩臣之德行,不如古之賢者,而不可以爲師法,則臣等何敢以莫重莫大之事,仰請於聖明,以爲聖世之過擧哉?惟其敬服之深,四字缺以爲其德,不下於古之賢者,而必爲百代之尊仰,故敢略不爲疑,終始懇懇,而數字缺。伏願聖明,深察從祀之設,本爲賢者,有賢不祀,實爲欠典,一允臣等之請,使祀典無闕,斯文增重,正道丕闡,使學者興起,以美世道,以淑人心,不勝幸甚。答曰,難從之意,已盡諭之。爾等勿爲瀆擾,退修學業。以上燼餘
上在昌慶宮。停常參·經筵。
有都目政事。
吏批,判書李聖求進,參判尹墀進,參議朴潢進,都承旨金慶徵進。
兵批,判書李弘胄進,參判尹履之進,參議洪命耉進,參知趙邦直進,左副承旨趙緯韓進。
右議政金尙容五度呈辭。答曰,安心調理。
吏批啓曰,金山縣監趙贇,呈狀于政廳曰,素有三字缺虛之證,自今年手足痲痺,證類中風,四字缺醫治三朔,尙無寸效,將爲病廢之人,勢難供職,願入啓處置云。趙贇因本道監司狀啓數字缺督令還任,而累次呈狀,無意還官,雖緣疾病,事甚駭愕。罷黜,何如?傳曰,依啓。
行大司憲李顯英啓曰,伏見執義沈之源引避之辭,以臣說爲是,已爲處置見遞,其不與於公議,職臣之由,何敢冒居言地?請命遞斥臣職。答曰,勿辭。
掌令尹烇啓曰,臣前忝本職時,大司諫臣鄭蘊,上章言事,其中一款,乃佶·億·健放還事也。蘊以臺臣還收之論爲非,當時公論激發,諫院論罷鄭蘊,同僚有欲俱論者。臣以爲還收之請,乃執法之論也,而鄭蘊非之,則論啓固無不可,而諫院旣已論罷,兩司不必齊發,且其爲人直截,知無不言,雖有一言之失,不可以此遽加摧折。同僚以臣言爲然,其論乃止。厥後物議譁然,以臣爲非,臣固已見斥於公論矣。不意玆者復叨言地,被謗之臣,固難冒居,況今追論鄭蘊之啓,重發於本府,臣何敢晏然隨參乎?且臣近緣賤疾,稽謝恩命,以至累日,臣之罪戾,至此尤大。請命遞斥臣職。答曰,勿辭。
崔葕啓曰,大司憲李顯英,掌令尹烇,再啓煩瀆,退待物論矣。傳曰,知道。
吏批啓曰,今都目政事,各岐仕滿應遷者,相避及未準朔監察,各司久任,時推人員,竝擬,何如?傳曰,依啓。
兵批啓曰,阿耳僉使箇滿,今當差出,階梯職未準朔及不次擢用人員,竝擬,何如?傳曰,依啓。
具鳳瑞以接待所言啓曰,遊擊前日所求物目中,紙地·筆·墨·扇·席·刀子等物及添給回禮人參三斤,令譯官措語入送,則遊擊竝爲領受,頗有喜色。遊擊且曰,俺來時小倭刀四柄·倭鳥銃二柄,軍門·太監,再三求請,不可不準價貿得以去云云,有處求得許貿之意,敢啓。傳曰,令該曹覓給,可也。
具鳳瑞,以成均館同知成均館啓辭,居館儒生等若干人守齋外,其餘散去已久,前知館事崔鳴吉箚子,已爲陳達矣。目今儒生,更無還入之意,而前頭試期,只隔一月,館試將不得設,極爲可慮,令該曹速爲處置,何如,傳曰,依啓事,傳敎矣。科擧重事,似涉變通,不可容易處置,待判書出仕覆啓之意,敢啓。傳曰,知道。
司諫成汝寬,持平柳景緝來啓曰,措語已見上。請亟還收佶·億·健等放還之命,答曰,毋庸堅執。
司諫成汝寬來啓曰,在十七日兪榥獨啓中。請還收澳·洛·林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移·放還之命。前正言趙壽益,請命削奪官爵,大司諫鄭蘊,請命罷職,前執義姜大遂,請命罷職。前校書博士鄭之益,請命罷職不敍。前持平李曼,前執義韓興一,前正言金宗一等,請竝命罷職。答曰,不允。
持平柳景緝來啓曰,措語已見上。請還收澳·洛·林健·崔濩·康文翼·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善量移·放送之命。前正言趙壽益,請命削奪官爵,大司諫鄭蘊,前執義姜大遂,前持平李曼,前執義韓興一,前正言金宗一,請竝命罷職。大司憲李顯英,掌令尹烇,竝引嫌而退,不欲追論,斷無他意,而以其說爲是者,旣已見遞,則勢難在職。同僚相議,或啓或否,亦是論事之體,有何所失?因病稽謝,勢所固然,尤無可避之嫌。請大司憲李顯英遞差,掌令尹烇出仕。答曰,不允。遞差事及出仕事,依啓。
夜一更,流星出數字缺星上,入坤方天際,狀如針,尾長四五尺許,色赤。五更,月暈。
弘文館副提學金德諴上疏,伏以,臣猥忝太學師儒之長,而衰朽形體,病不自力,肅謝一節,亦稽四日,辜負天恩,罪合萬死,還蒙許遞,五字缺之間,移擬本職,又蒙聖明四字缺長官是何等責任,而在太學四字缺豈敢以登瀛爲貪,而足踏無錄之仙梯乎?臣於前後,再受匪據,旋遞旋除之際,瀝盡方寸之血,備陳缺尺之宜。仰籲昊天,君父不可破格用人之道,臣之不可冒法進身之義,與夫學無誠正修一字工夫,不足一毫有補於聖德之實錄,無參上下循缺之席,至以誠意關透不透,爲人爲鬼之異,已達無餘,臣之不爲飾讓,聖明已燭,物論已知矣。臣之此心,雖或偶出於義理,豈有去年悅於心,而今年不悅於心乎?又或貪於芻豢,豈有昨日不悅於口,而今日悅於口乎?循例呈告,非但新有敎旨,三辭陳疏不蒙允,出仕者或有可出之道也,臣若爲此,則是乃上嘗聖旨,下試物情,僥倖供職者也,此則忌憚患失之心也。故脫略恒規,首陳實情。伏願聖慈,信國法如四時,命天爵於有錄,永杜冒進之弊,自臣而始,則官方不混,經筵盡責矣。不畏鈇鉞之誅,敢以聞於天閽,死罪死罪。答曰,下該司。以上燼餘
上在昌慶宮。停常參·經筵。
有都目政事。吏批,判書李聖求進,參判尹墀進,參議朴潢進,都承旨金慶徵進。
兵批,判書李弘胄進,參判尹履之進,參議洪命耉進,參知趙邦直進,左副承旨趙緯韓進。
下直,淸州牧使黃瀡。
辰時巳時,日暈。
趙緯韓啓曰,史官,爲任極重,代以兼春秋,此是無據之謬例。而昨日政,奉敎李行遇陞遷,現存之員,只有待敎梁數字缺,上番及預備,俱以兼春秋代行事,五字缺,本館新薦已久,一二日內取才事,言于本館,何如?傳曰,依啓。
睦敍欽以戶曹言啓曰,三南新結,待兩道畢量後,一時出役事,已爲定奪啓下矣。近日竊聞外議,多以仍用舊結爲未妥,而其說亦多端。或云上年已停三南覆審,則今之行用者,雖曰甲戌收租,而其實乃癸酉收租也,田主之換易,土地之陳起,逐年爲異,雖欲仍用舊結,勢必不行,或云行法之初,人言囂囂,朝廷斷然行之,新量結數,已爲磨勘,民間皆知其必行於今年,而遽爾退行,則奸民造言者,將謂此法必復中廢,互相扇動,遠近訛傳,必有民志不定之患,或云祖宗朝,亦有只量一兩道之時,則不均之謗,不必爲慮,或云田稅雖增,而他役亦當量減,今雖卽行,不至怨咨,而結數多少,明白現露之後,置而不用,則結多者,必以爲幸,結少者,反以爲怨,不均之歎,於斯爲甚,或云京畿·江原郡邑無多,京畿依舊例分左右,江原道亦分東西,待秋成,卽爲打量,則兩朔之內,可以完畢,其間缺雖多,乙亥收租案,觀勢差退,則可與三南一時行用。諸說雖不同,而要之皆以退行爲不當。在朝老成之臣及曾經守令知民事者,所言皆如此,臣等待罪該曹,不敢不悉陳所聞,以俟裁擇。事係重大,不厭熟講,令廟堂更爲稟旨定奪,俾無未盡之歎,何如?傳曰,依啓。
以兵批四山監役望單子,傳于趙緯韓曰,初入仕年歲,何不懸錄耶?回啓曰,前銜及有承傳之人,吏曹亦不書年歲云,故通同不爲懸錄矣。傳曰,循例則當以四十爲限,而有承傳則年至三十者,可矣。商量爲之。
以備忘傳于崔葕曰,時當盛農,雨澤愆期,恐有冤獄,予甚軫慮。其令京外,各別審理,俾無冤抑。
正言李時萬啓曰,無狀小臣,百無可取,顚踣之餘,望絶收錄,不意玆者謬恩荐及,聞命驚惶,益無所容。況臣曾以論事之失,重被臺劾,數字缺,實有未安之心,其何敢揚揚無恥,偃然就列乎?且緣賤疾猝劇,未卽出謝恩命,逋慢之罪,亦無所逃。言責重地,決不可一刻冒居,請命罷斥臣職。答曰,勿辭。
崔葕啓曰,正言李時萬,再啓煩瀆,退待物論矣。傳曰,知道。
崔葕啓曰,以正言李時萬避嫌,傳曰,如此已往事避嫌,勿爲捧入事,曾有傳敎,而政院何以捧入乎事,傳敎矣。曾有傳敎,書之於冊,而日子稍久,頓然不察,矇眛捧入,惶恐待罪。傳曰,知道。勿待罪。且莫重傳敎之事,如是不察,事極不當矣。
司諫成汝寬,持平柳景緝來啓曰,措語已見上。請還收佶·億·健等放還之命。答曰,已諭。
司諫成汝寬來啓曰,措語已見上。請還收澳·洛·林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移·放送之命。前正言趙壽益,請命削奪官爵。大司諫鄭蘊,請命罷職。前執義姜大遂,請命罷職。前校書博士鄭之益,請命罷職不敍。前持平李曼,前執義韓興一,前正言金宗一等,請竝命罷職。正言李時萬,引嫌而退,當初不免一言之差失,故雖或被參,而事在旣往,更爲提起,別無可避之嫌,正言李時萬,請命出仕。答曰,不允。出仕事,依啓。
持平柳景緝來啓曰,在十七日朴守弘獨啓中。請還收澳·洛·林健·崔濩·申恜·沈之淸·康文翼·尹昈·蔡有濟·辛敬業·申瑞廷·李宗英·朴乾甲·全璥·任瑗·李之皓·朴規·朴弘猷·李明·陳好善等量移放送之命。前正言趙壽益,請命削奪官爵。大司諫鄭蘊,前執義姜大遂,前持平李曼,前執義韓興一,前正言金宗一等,請竝命罷職。答曰,不允。
韓必遠以接待所上馬宴宰臣戶曹參判李溟意啓曰,臣詣酆遊擊所館處,設上馬宴,行五字缺酒五爵而辭,臣措辭更請六爵而罷,五字缺給舞童,臣呈御帖禮單,則稱以學生受此感激,不敢當而不敢辭云。仍與相對而立,敍盡上年漂海艱苦之狀,今以奉旨出來榮華之意,前後接待之恩,秋毫皆出於國王聖明之賜,粉骨難忘,至於西路貿換事特許,尤爲感極,幸望啓知云。臣辭以久立,則曰,聖明別遣重臣,欲憑轉達,何敢以久立爲勞乎。遜謝之言,重複不已,罷出之後,給謝帖之意,敢啓。傳曰,知道。
吏批,李顯英爲兼同知經筵春秋館事,李必榮爲兼同知義禁府事,安應亨爲嘉善大夫漢城府左尹,洪霶爲嘉善大夫司憲府大司憲,李植爲通政大夫成均館大司成知製敎,沈之源爲通訓大夫司僕寺正知製敎兼世子侍講院弼善,李晉哲爲通訓大夫濟用監正,任絖爲通訓大夫行司憲府執義,洪翼漢爲通訓大夫行成均館司藝,朴宗賢爲通訓大夫行掌樂僉正,朴炳爲通訓大夫行戶曹正郞,林得悅爲中訓大夫行禮曹正郞知製敎,金秀南爲通訓大夫行刑曹正郞,柳時英爲通訓大夫行刑曹正郞,李邦益爲通訓大夫行忠勳府都事,李廷觀爲中訓大夫行義禁府都事,琴忠達爲通善郞行宗廟署令,姜與載爲奉列大夫行禮曹佐郞,洪纘緖爲奉直大夫行刑曹佐郞,李太芳爲奉訓郞行刑曹佐郞,姓名缺爲朝奉大夫行刑曹佐郞,金鼎爲通訓大夫行司憲府監察,李遇臣爲通訓大夫行司憲府監察,金益烈爲中訓大夫行司憲府監察,尹世任爲奉列大夫行司憲府監察,鄭鍵爲朝散大夫行司憲府監察,鄭好仁爲四字缺行司憲府監察,李行遇爲四字缺成均館典籍,沈日運爲朝奉大夫行四字缺許灌爲承議郞成均館典籍,馬繼卞爲宣務郞守成均館典籍,金重鎰爲通訓大夫行成均館典籍,韓涵爲奉訓郞行成均館典籍兼養賢庫主簿,蔡忠元爲奉正大夫行成均館典籍,成以性爲朝散大夫行弘文館副修撰知製敎兼經筵檢討官春秋館記事官,柳豐亨爲通訓大夫行通禮院引儀,朴尙哲爲數字缺通禮院引儀,田大方爲通訓大夫行奉常寺主簿,徐弼華爲奉正大夫行宗簿寺主簿,玄述先爲通訓大夫行尙衣院主簿,李明寅爲中訓大夫行司僕寺主簿,河鎰爲朝奉大夫行軍器寺主簿,徐弘履爲承議郞行軍器寺主簿,尹烓爲通訓大夫行軍資監主簿,崔後憲爲奉正大夫行繕工監主簿,姜晉昭爲通訓大夫行掌樂院主簿,尹擇之爲朝奉大夫行廣興倉主簿,景大裕爲朝奉大夫行典獄署主簿,鄭基崗爲通訓大夫行東部主簿,崔承徐爲通訓大夫行南部主簿,崔春福爲通訓大夫行西部主簿,金成烈爲朝散大夫行北部主簿,羅尙褧爲通訓大夫行司畜署別提,呂爾亮爲朝奉大夫行活人署別提,柳汝泂爲通訓大夫行活人署別提,金穎爲中訓大夫行歸厚署別提者。參外,中直大夫行漢城府參軍南溟翼,通善郞行成均館博士閔缺奉正大夫行成均館博士兼養賢庫直長成台耉,務功郞校書館博士金儒一,通訓大夫行宗簿寺直長宋克賢,通訓大夫尙衣院直長金缺朝散大夫行宗廟署直長李義遵,朝奉大夫行義盈庫直長金光澤,宣務郞行六字缺兼春秋館記事官梁曼容,七字缺學正蔡聖龜,承議郞九字缺朝散大夫行尙瑞院直長李命益,啓功郞行數字缺著作李崇彦,朝散大夫行敦寧府奉事李缺奉訓郞行內贍寺奉事李彬,朝奉大夫行禮賓寺奉事李潤身,奉正大夫行宗廟署奉事洪鳳缺行長興庫奉事□重行,啓功郞行數字缺學錄黃益淸,奉列大夫行濟用監副奉事姓名缺承訓郞行廣興倉副奉事鄭道榮,朝散大夫行承文院正字趙重呂,朝奉大夫行社稷署參奉柳頲,朝散大夫行社稷署參奉李震行,通德郞行獻陵參奉金㙉,宣務郞行顯陵參奉申孝世,奉正大夫行惠陵參奉李榮先,朝散大夫行崇恩殿參奉閔㫛。外,李明聃爲通政大夫潭陽都護府使,李一元爲嘉義大夫行豐川都護府使,洪□傑爲通政大夫行宣川都護府使,金尙賓爲通訓大夫行豐基郡守,姜晉昕爲通訓大夫行遂安郡守,朴弘竬爲通政大夫行雲山郡守,李師閔爲嘉善大夫行寧遠郡守,金瀅爲通訓大夫行慶源都護府判官,崔魯詹爲通訓大夫行龍仁縣監,□繼勳爲通訓大夫行金井道察訪兼承文院副正字,韓煦爲四字缺行獒樹道察訪,金昌祖爲朝奉大夫行靑巖道察訪,李椲爲通訓大夫行金山縣監,缺振聲爲奉正大夫行開寧縣監,張遠爲四字缺行彦陽縣監,洪再亨爲朝散大夫行義興縣監,宋夢錫爲朝奉大夫行靈光縣監,柳穎爲通訓大夫行杆城縣監,缺弘遠爲通訓大夫行陽德縣監者,朝散大夫京畿檢律裝得佑。
兵批,權吉爲折衝將軍七字缺愼坤爲折衝將軍以下皆缺。以上燼餘
上在昌慶宮。停常參·經筵。
備忘,時當盛農,雨澤愆期,恐有冤獄,予甚軫慮,其令京外,各別審理,俾無冤抑。
禁府啓曰,云云事,傳敎矣。春夏以來,雨暘適中,百穀茂盛,域內民庶,擧切農登之望。而今月上旬以後,雨澤全靳,亢陽甚歊,在野禾穀,將失西成,大小群情,不勝憫缺之至。今此聖敎,軫念民生之所麗,先及冤獄之審理,其於省災恤刑之道,至矣盡矣。臣等就本府囚人中,情犯極重不容輕議,及時未究竟者外,分秩開坐,以備睿裁。至於竄謫之類,則自前審理時,本府不敢獨斷,今亦依舊例,大臣同議處置,何如?答曰,依啓。禁府謄錄
上在昌慶宮。停常參·經筵。
國忌齋戒。
內醫臣李春揚書啓,領府事鄭昌衍所患,與前一樣,昏困委頓,不思粥飮,時時所呷,只接命膏,而生梨過缺絶不得繼用,詮次啓達。傳曰,覓送。
傳于韓必遠曰,今後國忌之日,病證書啓,勿爲也。
以義禁府,李仁忠等分揀事草記,傳于缺曰,許厚放類,何以不稟耶?
睦敍欽以戶曹言啓曰,數字缺所納有餘不足之數,各自不同,或六字缺腐朽無用之物,姑以一司言之,內資五字缺年陳腐,有同塵土,頃日因本寺所報,郞廳摘奸,盡爲埋土,若使早爲處置,則豈至於一朝委棄乎?此等之意,堂上郞廳一番點檢,無面者依法治罪,數字缺者,折價和賣,以革虛簿之弊,似爲便當。敢啓。傳曰,依啓。
睦敍欽以戶曹言啓曰,災傷覆審十負差錯,則佃夫·書員徙邊,守令罷職,元有法典,而自宣廟朝壬辰以後,各官新起甚多,此法有難盡從,故毋論十負,從道內漏負最多之邑守令罷職事,壬申以後,覆審時連用此例矣。今亦依此施行事,兩界及黃海監司·都事處行移,何如?傳曰,依啓。
大司憲洪霶啓曰,臣本庸陋,才無寸長,而濫蒙淸朝拂拭,忝叨華貫,非止一再,涯分已踰,尸素爲恥,新命又出於夢寐之外,銜感之極,以榮爲懼。目今論議携貳,氣象不佳,以臣疲劣,有何風力,論執時政之得失,振勵頹綱,以副我聖上委任之盛意乎?決非已試四五字缺堪當。請命遞斥臣職。答曰,勿辭。
四字缺以義禁府言啓曰,以李仁忠等放送事草記,傳曰,許厚放類,何以不稟耶事,傳敎矣。審理缺單啓下時,金夢參則以放送罷職不敍,韓忠國則以罷職放送,許厚則以罷職不敍,竝付標而下,臣等誤以許厚與金夢參等一樣而不爲仰稟,混同放送矣。今承下敎,始覺許厚付標中無放還二字,臣等矇然不察之失,著矣。惶恐敢啓。傳曰,知道。許厚在於分揀秩,故不書放字矣。
趙緯韓以備邊司言啓曰,酆遊擊所求管餉事處缺米,公文中措語,與循例行文不同,故本司昨日食缺起,停當成帖,卽招遊擊差備軍官劉爵民給之,而爵民徑還其家,不卽傳致接待所五字缺,催促公文,一行半缺推考。傳曰,依啓。
夜一更,流星缺數字上,入牛星下,狀如甁,尾長六七尺許,色白,光照。以上燼餘
上在昌慶宮。停常參·經筵。
懿仁王后國忌。
睦敍欽啓曰,左相上疏來呈,而今日國忌,故留院之意,敢啓。傳曰,知道。
崔葕啓曰,義禁府審理,議大臣事來呈,而今日國忌,故不得捧入,而事係傳敎,何以爲之?敢稟。傳曰,過後爲之。
睦敍欽以平安監司書狀啓曰,此書狀似急,故不爲捧入之意,敢啓。傳曰,知道。
沈都督五字缺頓首拜,恭候台祉,副啓六字缺靑蒲泛綠,天和布滿於闤間,紫艾六字缺鸞輿,序臨佳節,尙靳芹曝之私,辱贈瓊琚之惠,謹九頓以登嘉,用三簡而稱謝。外備不缺使轉上,伏冀海涵鑑存,臨穎可任瞻企?名缺左沖。
侍生沈世魁頓首拜謝,謹具大紅花段一端·藍雲段一端·官綠鳳段一端·月白鳳段一端·大紅機紗·天藍機紗一端·玉色機紗一端·官綠機紗一端·京缺羢襪一雙·朱履一雙·綾襪一雙·金扇四柄·扇墜四枚·囊四枚,香香二百,奉引敬,侍生沈世魁頓首拜。傳于柳鳳瑞曰,下該曹。
趙緯韓以都摠府言啓曰,當日午時,發遣郞廳,闕內各處摘奸,則內禁衛梁德潤·奉義男·李亨男·金九成·金後吉·尹震英·張大吉·缺景立·李成吉,羽林衛金永錄,及正兵朴允四字缺吳興立,無緣闕直,正兵金友福,軍裝五字缺。內禁衛梁德潤數字缺,羽林衛金五六字缺推治,正兵朴允等五名,自本府從重推治,何如?傳曰,允。燼餘
禁府啓曰,今日議于大臣,前後罪籍之人,酌其罪名輕重,分爲二秩以啓,而緣坐及圍籬以下未蒙放者,亦依前例竝爲開坐,以備睿裁。且去月因大霈疏放者,及疏放而旋被臺論者,不爲擧論,今此錄稟,比前例似少,敢此竝啓。答曰,知道。依付標施行。禁府謄錄
上在昌慶宮。停常參·經筵。
仁聖王后·仁穆王后國忌。
下直,水原府使具仁垕,定毛浦萬戶崔慶雲,草芝萬戶韓汝泌。
韓必遠啓曰,左相呈辭來呈,而國忌,故留院之意,敢啓。傳曰,知道。
韓必遠以吏曹言啓曰,試期臨迫,京試官兼臺諫下批,何以爲之?敢稟。傳曰,明日爲之。
趙緯韓以都摠府言啓曰,今日入直軍士,當爲中日習射,而國忌相値,退行之意,敢啓。傳曰。知道。
傳于崔葕曰,江華圍籬守直交替事,五六字缺。此意,下諭于京畿監司及本府留守處。
具鳳瑞以戶曹言啓曰,京外掌布米之官遞任時,必有其文書傳掌於後任人,而本曹以事異小各司之故,別無文書傳掌之規,似爲疎漏。自今以後,凡捧上·上下及遺在數,仔細竝錄,都成一冊,傳與交代官,一如守令傳掌之規,以爲憑考出納之政,似爲宜當,敢啓。傳曰,依啓。
具鳳瑞啓曰,平安道觀察使張紳,以搜檢御史事狀啓矣。卽見禮曹回啓,則請令吏曹別出御史,此時西路,弊於廚傳,難保之狀,甚於上年云,除一使价,列邑之受賜多矣。伏聞宣廟朝,因都事有故,則或有以參下評事代行之時,頃日承文院官員,以咨文齎傳事,方在平壤府,況京官承命,事體頗重於本道之官,使之仍察,似或便當。敢稟。傳曰,依啓。
韓必遠啓曰,前日本院啓辭,科擧令該曹處置事,允下矣。三四字缺科場,只隔十四日,遠道試官,雖今明日內發送,必有窘急之患。非但此也,各道設場之邑,前期出役於民間,以爲應接之資,且遠方擧子來赴京試者,或有之,千里裹糧,鱗次趲程,進退之間,所係非細。該曹處置,一日爲急,而尙此遷延,缺屬可慮。禮曹堂上,雖不備員,從速處置,何如?傳曰,依啓。
韓必遠以禮曹言啓曰,政院啓辭,科擧令該曹從速處置事,傳曰,依啓事,傳敎矣。臣曹已有此慮,朝者具啓草呈于政院之際,政院以本院啓辭蒙允之意,分付于臣曹,本曹啓辭,還爲出給矣。今此大慶已定之科,決不可退,館中儒生等,五月十一日拜疏之後,不得圓點,亦出於事勢之適然。今若自四月初十日,至五月十一日,至間圓點點者,令本館査考到記,參酌定限,許赴館試爲宜。而科擧重事,臣曹不敢擅便,議大臣數字缺京試官兼臺諫,令該曹速爲下批,三四字缺。敢啓。傳曰,依啓。
崔葕以刑曹言啓曰,本曹審理冤獄別單書啓,傳曰,依啓,其中永男等,似涉冤抑,詳察處之,可也事,傳敎矣。當初戶曹移文及渠等元情,備細査考,則兩言相反,臣等未知眞僞,而戶曹移文中欠數四同四十五疋,腐朽米十二石云,故渠等元情,不可取實,昨日罪人審理之時,不爲缺論矣。今承上敎,更爲參商,則到京江敗船沈水之狀,戶曹發遣郞廳,已爲摘奸,非如中間偸食·和水之比,隱置米二十九石,亦爲現出納官,水沈米貿木之際,雖未準數缺典內亦疑似者,徵三分之一云。當此遇旱恤刑之日,似當分揀,而旣曰偸食官穀,則事係重罪,自下不敢擅便,上裁何如?傳曰,此輩不無可恕之道,依啓辭分揀。
趙緯韓以備邊司言啓曰,戶曹啓辭,三南新結出役之當與不當,令廟堂更爲稟旨定奪,傳曰,依啓事,傳敎矣。臣等所見亦如此,故四五字缺略及此意,而及承聖敎,以南民不無冤悶爲敎,亶出於一視諸道之盛意,故遵依成命,已爲姑停矣。竊聞外間群議,多以量後姑停爲未妥,今此該曹啓辭,與臣等所聞,大略相同。京畿·江原兩道,若能及期打量,竝行於明年,則尤似便當,上裁施行,何如?傳曰,知道。兩道及期打量,則事甚窘迫,多有未盡之事。分左右道,則得人亦難,更議之。以上燼餘
上在昌慶宮。停常參·經筵。
有政。吏批,判書李聖求呈辭,參判尹墀進,參議朴潢進,都承旨金慶徵進。
兵批,判書李弘胄呈辭,參判尹履之病,參議洪命耉進,參知趙邦直病,左副承旨趙緯韓進。
韓必遠啓曰,以祈雨祭祭文,傳曰,我實何缺,靡誠不盡等句,似未妥當,承旨察見事,傳敎矣。今承聖敎,更爲察見,則兩句措語,果未妥當,還爲出給,使之改入之意,敢啓。傳曰,知道。
韓必遠啓曰,忠勳府郞廳數字缺鄭忠信,時在晉州,病勢極重云,勳臣,故敢啓。傳曰,令內醫藥物齎去,盡心救病,醫官擇送。
以備忘,傳于韓必遠曰,近日儒生之事,皆非公道,固有所失,爲宰相者,所當克去私意,爲國鎭定,而不〈此之思〉徒懷一時之忿,與年少浮妄之輩,校其是非,事甚非也。且判書崔鳴吉,再上辭箚,實涉猥濫,國家缺不可一向强勸,而護軍趙翼,不念分義之嚴,反缺易爲咎,殊爲可怪也,其救護館儒之事,亦甚不當,數字缺推考,以責其失,今姑置之。政院知悉。趙翼箚見下
以禮曹參判李敏求辭職箚子,以備忘,傳于韓必遠曰,知館事崔鳴吉,以猥濫見遞,其於李敏求,別無未安,而如是辭職,未曉厥意也。其不欲察任如此,則不必二字缺。兼帶,爲先遞差。
吏批啓曰,公淸二字缺官趙絅,以病遞職,在外未上來,科期已迫,四字缺弊,趙絅改差,以在京無故人差送,以下缺。傳曰。以下缺
韓必遠以吏曹言啓曰,今日祈雨祭受香,而宗廟獻官,實差漢城府判尹金自點,預差缺海君浩,竝不進,請推考,不得已他獻官預差,推移付標之意,敢啓。傳曰,依啓。
趙緯韓以都摠府言啓曰,副摠管李必榮,以會同分軍事,除標信,內兵曹進去之意,敢啓。傳曰,知道。
崔葕啓曰,頃日審理命下之後,禁府·刑曹,當一體施行,而禁府則分揀與稟秩,已成別單書啓,而刑曹則泛然入啓。至於本曹定配罪人,亦令缺方啓問處置,殊無自上遇災欽恤從速審理之本意,請令本曹詳細分等,別單書啓。且見典獄署囚徒案,則各司所囚輕囚滯獄者,其數最多,似當趁速疏放。敢啓。傳曰,依啓。
具鳳瑞以漢城府言啓曰,近來閭閻間,多有暮夜盜竊之患。今月二十七日午後,中部牒呈部四五字缺濟用監下契居丁英男家,今月二十六日夜,賊人持劍刺殺英男身,又刺其女子及婢子,今方垂死云,係是京都之中盜賊之變,極可驚駭,敢啓。且此賊徒,令捕盜廳一一跟捕,何如?傳曰,依啓。捕盜大將推考,以警其不職之罪。
右議政金尙容七度呈辭。入啓。傳于韓必遠曰,遣內醫看病。又傳曰,今姑勉副其意,以便調治事,遣史官諭之。
崔葕以義禁府言啓曰,今日議于大臣,前後罪籍之人,酌其罪之輕重,分爲二秩以啓,而緣坐人及圍籬以下未蒙放者,亦依前例,竝爲開錄,以備睿裁。且去四月因大霈疏放者及疏放而旋被臺論者,不爲擧論,故今此仰稟,比前似少。敢此竝啓。傳曰,知道。二字缺施行。
趙緯韓以兵曹言啓曰,因數字缺有審理冤枉之敎,禁府·刑曹五字缺分秩之啓,而本曹亦有徒年定配三四字缺輕重,議于大臣,一體書啓乎?敢稟。傳曰,依啓。
具鳳瑞以禮曹言啓曰,政院啓辭,令該曹從速處置,何如,傳曰,依啓事,傳敎矣,臣曹不敢擅便,議大臣定奪,何如,傳曰,依啓事,傳敎矣。議于大臣,則領議政尹昉以爲,國家設增廣大庇之科,嘉與一國同慶,中間以士子紛挐之故,至減圓點之數,使之同赴館所,朝家待士之道,亦云至矣,而又復不爲之樂赴,則亦無如之何矣,該曹所謂疏前圓點試取之意,固善矣,而亦似未免苟且,無已則去其館試,以應取之數,分屬漢城試,使之竝得赴試,亦或一道,伏惟上裁,領中樞府事鄭昌衍,左議政吳允謙,昇平府院君金瑬,右議政金尙容,病不收議。大臣之意如此,上裁施行何如?傳曰,知道。分屬之擧,亦涉苟且,去其館試,數三字缺可也。
內醫臣許潚書啓,右議政金尙容,自四月晦間,猝得眼疾,開眼視物,則一物成兩岐,昏迷怳惚,已過六十餘日,鍼藥少無其效。今則右目漸昏,如隔重紗,不辨文字,冷淚長流,此又衰年氣血俱竭,肺腑積傷之致,決非尋常數服湯藥,所可易療。以八物湯加白茯苓·甘菊·羌活·石菖蒲·神麴炒·山藥酒炒各五分,黃芩酒炒三分,元入熟地黃代生地黃,久久長服,以爲氣血兼補爲當,詮次啓達。傳曰,劑送,往來看病。
韓必遠以承文院都提調意啓曰,政事撮要一書,載事大·交隣節目,本院製造文書等事,多有考據,而紀年止於萬曆壬子,其後十三年,則所當續修,且皇朝所錄,多未免舛僞,商議續修,將爲印出廣布,故敢啓。傳曰,知道。
趙緯韓以軍器寺都提調·提調意啓曰,捕盜廳啓目內,別破陣五六字缺不可不明査實狀,臣親到摘奸,庫壁五六字缺修塞,使左右捕盜從事官及本寺官員,眼同三字缺別破陣·庫直等,以一從當初所見,改作穴樣,使一夜二字缺三處移宿可疑金士男,脫其衣服,納其穴中,則頭額僅入,肩脥牽礙,竟未能容入,以此揆之,則外賊之偸出銀子,似無其理,別破陣等有犯無犯,可以爲證。外不得入其穿穴,庫內所藏銀子偸取,如非庫直,其誰能之,臣之淺料,疑在庫直,別破陣李孝成等四名,姑停刑訊,庫直及金士男等,爲先推治,雖不承服,庫直所掌則不少,官家重物,專爲典守,而偃然闕直痛惡,況兵曹所送軍士二名,至托以官員,私自出送,以致闕直,以此以彼,罪難容貸,被偸銀子,本寺各人等處,已爲分徵,金士男則受杖一次之後,獄中得病因斃,別破陣李孝成等四人放送,庫直崔忠世所徵銀子,准徵後處置,何如,傳曰,依允,李孝成等處徵銀,似冤,令五六字缺傳敎矣。當其銀子被偸之日,庫直及上直五字缺不告臣等,得免囚推之患,自中備充爲言,而色三四字缺徵銀,毋論輕重,各以三十兩爲限收捧,數日後,始言於數字缺等之意,未的偸竊者,而混同分徵,似非公事場事數字缺寢徵,更待捕盜廳査司處置計料矣。厥後更聞捕盜大將之言,所謂穿穴甚窄,似非外人容入者,他人則欲爲放送云矣。臣李曙以爲,金有慶等則元來下人中有識者,且其日竝宿一處,似無可疑,但其穿穴,今已改築,數字缺還作穴樣,眞狀難知云。大將臣李沆曰,其穴乃庫數字缺地房之下,上木下石,木石之間,未滿七八寸,知之不難云。臣數字缺問於色官,且令本寺正宋時吉往審,則地房下果有橫數字缺其間作穴,如使肥大者入之,則未知其能入與否,而年少金士男者,則可入云。且其庫子崔忠世,乙丑以後至今,察其數字缺之變,庫子雜物,猶能守直,無所遺失,銀子數字缺亦久,而重刑不服,捕廳所見,與臣等當初五六字缺相符,而徒以穿穴之闊窄,斷定直犯,似或五六字缺一節,一委於捕廳,而徵銀之事,則本寺更令四五字缺崔忠世,則身爲庫直,而其日闕直,且其守直軍等,私自出送,致令竝闕,比他罪重,見偸元數中一半,使之備納。士男同是守直之人,已斃於杖下,又徵銀子,其爲冤憫,卽爲全數還給。其餘各人,則元非當番者,而替人入直,失銀之事,在於其日,全然不徵,則難戒後日,元數中一半,使之分徵矣。今承聖敎,竝爲出給,所失銀子,盡徵於忠世,何如?傳曰,知道。自本寺十分參酌處之。
韓必遠以內醫院都提調·提調意啓曰,本年四月初二日,本院啓辭,近年以來,兩南所貢靑竹,率多瘦細,今後如此,則監司推考,守令罷職事,入啓蒙允後,卽爲行會兩道矣。今慶尙道所貢之竹,瘦小黃乾,決不可用,事甚可駭,依啓下公事,本道監司推考,當該守令罷職。傳曰,依啓。
趙緯韓以司僕寺提調意啓曰,缺與孶息之數,故失與息剩相准無欠之群,則其年數字缺元數,自加於上年,事宜論賞,故失與孶息不足通缺匹,則亦可論罰,而元馬若不滿一群,則亦以分數加缺,可賞可罰者,分數別單以入,以此移文本州牧使,從輕重治罪,啓聞宜當。其所論賞之物,則上馬價木二同,會減除出,亦令牧使參酌等分之意,竝入於行移中,亦當。係是恩賞,敢此申稟。傳曰,依啓。
睦敍欽以戶曹言啓曰,近來紀綱解弛,民不畏法,京江船人偸竊國穀之弊,罔有紀極,誠可痛駭。前月晦間,麻浦居船人朴信環·劉愛生等,稱以船人,逢載礪山官甲戌條三別收米三百餘石,下陸入倉之際,六駄所載米十二石,公然偸取,隱置於甕四字缺,此實同郡色吏金順守之所告,而繼五字缺之聯名手本,所偸米石,亦已現捉六七字缺,移文于捕盜廳,只劉愛生就囚,而朴信環四字缺其爲情跡,委屬可駭,令左右捕盜廳,多般窺伺,期於跟得,而劉愛生爲先移送刑曹,嚴刑得情,何如?傳曰,依允。
持平柳景緝,正言李時萬來啓曰,在十七日合啓中。請還收佶·億·健等放還之命。答曰。缺
持平柳景緝來啓曰,在十七日朴守弘啓中。請還收澳·洛·康文翼·林健·崔濩·申恜·沈之淸·尹昈·蔡有濟·辛敬業·申瑞廷·李宗英·朴乾甲·全璥·任瑗·李之皓·朴弘猷·李明·陳好善等量移之命。前正言趙壽益,請亟命削奪官爵。大司諫鄭蘊,請命罷職。前執義姜大遂,前持平李曼,前執義韓興一,前正言金宗一,請竝命罷職。新啓,庇仁縣監成瑴,爲人貪縱,到任之後,專事剝割,厥父往來衙中,稱以壽宴,招集四隣,倡優大張,雜戲供具之物,皆責於民間,及其上來之時,托以貢物,民結收布物,多數載來,盡歸於花消之地,闔境咨人言藉藉,臣等所論,實非泛然風聞。請命缺。捕盜大將之設,專爲緝捕盜賊,而本月二十六日夜,賊入城內,至有成群作儻,殺越人命之變,而捕盜大將矇然不知,亦不得趁時捕捉,常時不能察職之狀,極爲驚駭。右邊捕盜大將,請命罷職,其日巡邏牌將等拿鞫,依律定罪。赴京使行次越江時,以侍從別定御史,搜檢一行卜駄,所以重其事也。政院臨時取稟,則自上或命以本道都事代行,此亦出於軫念廚傳之弊也。平安監司張紳,以赴京乘船與科擧開場日相値,都事搜檢,末由變通,爲狀啓,本院所當取稟而已,請以咨文齎去承文院參下,代行搜檢之事,一御史往來,有何大段貽弊一路,而不顧事體之重,創開無前之例乎?事極無謂。當該承旨,請命推考,令該曹急急差送御史。答曰,依啓。大將推考。御史亦雖差送,未及於乘船之日也,承旨啓辭,出於爲民除弊,不必推考。澳·洛等事,及趙壽益等事,不允。
正言李時萬來啓曰,在十七日兪榥獨啓中。請還收澳·洛·林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移·放送之命。前正言趙壽益,請命削奪官爵。大司諫鄭蘊,請命罷職。前執義姜大遂,請命罷職。前持平李曼,前執義韓興一,前正言金宗一等,請竝命罷職。一自館學陳疏之後,互相輾轉,鬧端大起,而被停者數多,以致紛紜日甚,鎭靜無期。自上曾因知館事可停不可停査處之啓,特下允命,故四館全數一會,一從僉議,解其不可停之儒,而其時同參四館中數人,不待一會,不詢公議,擅自更停,事極駭愕。其不有捧承傳公事,略無忌憚之罪,不可不懲。當該四館,請命罷職不敍。六曹郞官,爲任極重,非人人所可冒居。刑曹佐郞崔濯,旣無履歷,又無名稱,而纔出六品,直受郞官,官方淆亂,政體未安。請命遞差。西部主簿崔春福,爲人庸雜無形,不可付以坊民均役之任。請命缺。答曰,依啓。澳·洛等事,及趙壽益事,不允。
崔葕啓曰,臺諫出去,請出開門標信。傳曰,知道。
崔葕啓曰,捕盜大將推考事,命下矣。臺諫方以罷職論啓,推考承傳不得捧之之意,敢啓。傳曰,知道。
吏批,以韓汝溭爲正憲大夫議政府左參贊,朴東□爲正憲大夫議政府右參贊,洪瑞鳳爲奮忠贊謨竭忠效誠炳幾寧社功臣崇祿大夫一行缺館提學益寧君,李敏求爲嘉善大夫行禮曹參判,朴守弘爲通訓大夫行司僕寺正,任孝達爲通訓大夫三字缺正兼司憲府掌令,沈之源爲通訓大夫議政府數字缺知製敎兼春秋館編修官世子侍講院弼善,二字缺善爲通訓大夫行成均館司藝知製敎兼司憲府掌令,鄭雷卿爲兼司憲府持平知製敎,李尙伋爲通訓大夫行成均館直講,黃㙉爲通訓大夫行義禁府都事,鄭致和爲奉正大夫弘文館副校理知製敎兼經筵侍讀官春秋館記注官者。參外,通訓大夫行軍器寺直長魚繼雲,承議郞行議政府司錄兼成均館學正蔡聖龜,務功郞行成均館學正李英,通訓大夫行軍器寺奉事金應洵,通訓大夫行二字缺寺副奉事辛義男,通訓大夫行軍六七字缺應福,從仕郞行軍資監參奉以下缺。以上燼餘
上在昌慶宮,停常參·經筵。日記郞廳申命佐書柳一相校正
上在昌慶宮。停常參·經筵。
上在昌慶宮。停常參·經筵。
有政。玉堂日記
上在昌慶宮。停常參·經筵。
自昧爽至卯時,有霧氣。春坊日記
上在昌慶宮。停常參·經筵。
自辰時至午時,日暈。春坊日記
上在昌慶宮。停常參·經筵。
禁府啓曰,逆賊鄭厚奄妻良女春月及其子彦立乙良,令該司依律文處置,何如?傳曰,依允。禁府謄錄
夜一更,流星,出壁星下,入羽林星下,狀如鉢,尾長二三尺許,色赤。春坊日記
上在昌慶宮。停常參·經筵。
上在昌慶宮。停常參·經筵。
自昧爽至卯時,沈霧,申時酉時,日暈。春坊日記
上在昌慶宮。停常參·經筵。
有政。吏批,以洪霶爲副提學,沈之源爲應敎。玉堂日記
上在昌慶宮。停常參·經筵。
上在昌慶宮。停常參·經筵。
謝恩,副應敎沈之源。玉堂日記
上在昌慶宮。停常參·經筵。
禁府啓曰,卽見江華府留守南以雄狀啓,圍籬內南墻,因雨頹落云,依前例府郞廳發遣,急急監董修築之意,敢啓。傳曰,知道。禁府謄錄
自昧爽至辰時,沈霧。
侍講院啓曰,新除授文學卞時益,今在公淸道淸州地,書筵入番事緊,斯速乘馹上來事,下諭。依前例院書吏給馬下送,何如?傳曰,允。又先達復啓曰,本院上番六員內,輔德兼文學未差,兼輔德韓興一本職呈旬,兼弼善沈之源,以試官詣試所,文學卞時益在外,只有弼善臣金元立,入直已過累日,前頭疾病事故,未可預料,他無替直之員,輔德及兼文學,請於後政,竝爲差出,使之輪回入直。答曰,依啓。春坊日記
上在昌慶宮。停常參·經筵。
未時,日暈。春坊日記
上在昌慶宮。停常參·經筵。
傳,罪人柳潚,前有黨惡之罪,後被應坐之律,還收放送爲只爲,義禁府傳敎爲良如,啓目承傳是白置有亦,向前柳潚乙良,依前例,府書吏乙用良,慶尙道淸河縣還發配押送,何如?傳曰,依允。禁府謄錄
上在昌慶宮。停常參·經筵。
謝恩,副提學洪霶。
有政。吏批,以洪柱一爲正言,尹棨爲校理,尹集爲修撰,鄭雷卿爲副修撰。
副校理鄭太和,辭職上疏。遞差。玉堂日記
禁府啓曰,金光炫等竝放釋事,傳敎矣。當初金光炫·李尙質·李時楷等一樣罪名,奉承傳所當依上敎,一體施行,而尹鳴殷·申敏一·李德洙等罪,被罪冒及罪名,各相不同,何以爲之?敢此仰稟。答曰,知道。李德洙罪名,與尹鳴殷等不同而,如是啓稟事,寒心矣。禁府謄錄
上在昌慶宮。停常參,只晝講。
講詩傳衛風,自籊籊竹竿,止猶有存焉故也。入侍知事洪瑞鳳,特進官韓汝稷,參贊官洪霶·趙緯韓,檢討官洪命一,假注書柳道三,記事官南老星·梁曼容。玉堂日記
傳,尹鳴殷·申敏一等,竝放釋爲只爲,義禁府傳敎爲良女敎。禁府謄錄
夜五更,沈霧。春坊日記
上在昌慶宮。停常參·經筵。
韓必遠啓曰,明日常參·經筵及來二十一日輪對日次,取稟,傳曰,竝停。
崔葕啓曰,今見黃海道六七字缺上膳狀,則不爲着名,殊無謹察之意,五字缺請推考。傳曰,依啓。
趙緯韓,以兵曹言啓曰,中殿別監張元翼等呈狀于本曹曰,司鑰房等定送軍士八名,而且傳編軍士二名,其餘六名六字缺各處代受其價云。取考六字缺及本處定送軍士推問,則司鑰六字缺尙衣濟用等處,以私奴金大一代爲寧越數字缺大巾之役,不小差備內,守直軍士,任意除出徵責,情狀痛惡,當該司鑰及其軍士等,令攸司推治,以爲懲戢之地,何如?傳曰,依啓。
正言洪柱一啓曰,臣前忝本職時,多聞軍器寺副正曺浩之事,且因前捕盜大將李沆,細聞五六字缺其日守直軍士數名,曺浩無端出去四五字缺而及其閪失之後,曺浩以爲,此乃外盜,必非庫子所爲云,私自分徵於別破陣輩。及其捕盜廳査覈之時,送言于李沆以爲,庫子則無罪,不可徵治云。李沆心竊疑之,親往親審,則庫門之傍,有一小穴,曺浩與庫子則以爲,外盜掘穴而入,偸取銀子云。而李沆見之,則所掘之穴甚窄,雖尺童不能容身,前後情跡,殊甚可怪,且使其奴子出入庫中之言,尤極駭異。而本寺提調,信聽曺浩之言,入啓之時,已失實上達,捕盜廳回啓之時,以此拘礙云。臣與同僚相議論罷。至於搆草,而其日同僚,皆以病闕啓,引嫌退待之時,適見正言李時萬則以爲,曺浩,乃其妻族,故曾知其爲人之必不如是云,而極力救解,臣答以非將遞之官,所可預知云,臣之遞職之後,李時萬卽爲正言,而曺浩之事,則尙今寥寥。臣入直玉堂時,見司諫成汝寬,言及其事,備陳曲折,則成汝寬以爲,事甚可駭。六字缺處取去前日所搆之草,俄而下吏來六字缺論啓而,還送其草本,大槪百餘六字缺細微之事,而捕盜廳則恐或見忤於,六字缺上達臺官,則牽於私情,國言藉藉,五六字缺搆草而終欲掩失。今日之事,誠極寒心,四五字缺如此今難撓改,而前日所搆之草,不能見四五字缺所見不同爲答,請命遞斥臣職。答曰。缺
正言李時萬啓曰,卽見洪柱一引避之辭,不勝痛駭之至,許多說話,滿紙張皇,數字缺不遺餘力,謂若臣知曺浩竊銀云云之事,而故爲庇護者然,臣尤不勝痛駭之至,蔓辭仰瀆,罪固難逭,而不敢不槪陳其曲折。曺浩是妻家遠族,數字缺相識,若聞有用心不測,至偸官銀之事,則五六字缺之臣,豈有一毫容恕之心也?雖一家至親,四五字缺大發之說,則尙不可容私救之,況此六七字缺大槪曺浩之事,痛知其間事狀者,五六字缺語相失,因相懷怒,銀穴大小之說,亦五六字缺之言,出於搆捏云,且軍器寺提調李曙,亦爲向人明言曺浩冤枉之狀云,故臣則以曺浩爲冤。適於其時,偶過洪柱一之家,語及曺浩之事,仍問曰,此事出於君手云,而人皆言其失實,從何得聞而發此論乎?柱一以爲,我則多聞其貪鄙之事,故欲爲論啓,而但非避嫌將遞之官,所可預知爲答矣。厥後,柱一則見遞,而臣則忝授本職,數日之後,司諫成汝寬於本院齊坐言於席上曰,頃見洪柱一於玉堂,則以不推其時新啓爲言,可以推來見其可否,然後。處之爲當云。卽令下吏推來,一遍看過之際,成汝寬曰,此事,何如?座中亦曾聞之耶?臣曰,此事,我亦聞之,而但外間之人,多稱其冤云。成汝寬及獻納李坰亦曰,曺浩雖是武人士大夫,同心庫子,偸竊官銀之說,似不近理,仍爲商確,置而不論矣。今見洪柱一避辭,則有曰,臺諫牽於私情,臺閣發論,至於搆草,而終欲掩覆云,蓋疑臣主張者其事,出於牽私也。此雖出於柱一憤懥之言,而四五字缺固當平心和氣,只陳其所懷而已,豈可以牽私掩覆等語,勒定名目,凌轢同僚,至於此極乎?臺官糾劾之擧,非必親自耳目,多出於一時風聞,故風聞或有失實之時。曺浩之事,若的實無疑,則因宜置之重典,斷不容貸,若涉虛妄,至受汚名,則雖一武夫於渠,非至冤極痛者乎?臣之所見,自初至終,相反於柱一,故方在臺席,心知其不然若制於他人之論,仍爲論啓,則自顧身心,無乃疲劣乎?若謂之預知曺浩之事,十分無疑,而以親疏間族則,似涉於嫌,不可不隨人論啓,則亦無辭可答矣。第柱一之所聞,如彼,臣之所見,如此,五六字缺狀,亦不至全昧事理,若是可論之事,五六字缺以遠族之故,而掩覆不啓六七字缺哉?噫,朝廷之上,相敬爲重,七八字缺爲待臣,不敢與柱一費辭爭辨,而旣被同僚之踐踏,何可甘受其牽私掩覆之斥,偃然忘恥,復玷臺席之上乎?請亟命鐫削臣職。答曰,勿辭。
司諫成汝寬來啓曰,臣除授本職,未及出謝恩命之日,聞同僚方爲齊坐,俄而還爲呈告,翌日竝爲引避見遞,臣無他同僚久行缺上之事,知有前僚所搆啓草,而臣旣非同參論議之人,又非身自聞知之事,不敢輕易論啓。適一日詣闕罷歸時,入見正言洪柱一於堂直中,則柱一大言曺浩貪鄙之狀,臣亦聞而駭異,於同僚相會禮齊坐日,取來其啓草,欲爲相議定論,而正言李時萬,於席上,極諫其冤抑,同僚之言,敢不信聽,再三商確,還爲停止矣。今見洪柱一避嫌之辭,至以牽於私情,國言藉藉等說,滿紙張皇,不遺餘力,臣竊怪之。臣於曺浩,素無一面相識之事,若實知貪鄙之狀,如柱一所論,則亦豈有一分容護之心哉?旣以前僚之言,發於席上,而同僚,又以爲極其冤抑,而反復明辨,則臣之不敢以所不知之事,終始强爭,不過論事愼審之意也,豈知情外之誚,一至此哉?身居言職,厚被同僚之斥,不敢晏然在職,請命罷斥臣職。答曰,勿辭。
傳于韓必遠曰,史官一員待命,騎馬三匹立之。
趙緯韓,以都摠府意啓曰,今日入直軍士,當爲中日習射,而地下月食停朝市相値,退行之意,敢啓。傳曰,知道。
崔葕啓曰,司諫成汝寬,正言洪柱一·李時萬,再啓煩瀆,退待物論矣。傳曰,知道。
下直,務安縣監宋□文,比安縣監成琡,慶州判官鄭傅五字缺洪仁傑,楊口縣監李光源,陽川縣令李,任實縣監姜渭載,漆原縣監李萬齡,聞慶縣監。以下缺以上燼餘
上在昌慶宮。停常參·經筵。
金慶徵啓曰,明日常參·經筵,取稟。傳曰,只晝講。
具鳳瑞,以司僕寺提調言啓曰,濟州牧使申景琥,島中各場凶咎馬一百數字缺提出分二運上送,從右道作運,九十四匹,昨日先到,臣等一一親點,如非蝦背·弓背,則皆是藍節病馬,未有一匹可合國用者,誠爲可惜。欲給帖子,十分揀擇,數字缺五六匹以上者,只十二匹,此則雖給於新五六字缺待年不受者。甲戌以後,砲殺手帖字五六字缺餘,則尤皆無形,以此勒給,與他受帖者,優劣懸殊,缺之甚難,或令該曹試才軍兵,分等賞賜,不猶勝於弊袴乎?敢此竝稟。傳曰,依啓。
韓必遠,以吏曹言啓曰,近來綱常二字缺凡差祭之際,祭官之圖避者紛紜,至五字缺至於三度差祭,稱病不進,七八字缺傳曰,依啓。
韓必遠,以弘文館意啓曰,本館密侍經筵,體面尊重,而無他句管之事,故淸寒無比書吏輩,只仰九斗之料,而尺布寸粒,更無出處,故願屬者絶無,勒定使喚,其苦倍甚。自祖宗朝例,以各司書吏,謄出朝報一度,遍示各員,逐朔輪回,以爲恒式,而反正之後,不得已責辦於本館書吏,除出料米,以給朝報之債,非但苟且莫甚,貧寒書吏輩,不勝冤苦,逐日呼訴,情理可矜。曾在乙丑年,本館請以司諫院例,奇別書吏復設事,入啓蒙允,而吏曹旋卽防啓,不能復舊,本館下吏,如前受苦,已過十年,渠等之偏苦,一如所訴,依前啓下,還復舊規,以爲下吏輩保存之地,何如?傳曰,依啓。
傳于韓必遠曰,近日禁府坐起,何不爲之耶?
獻納李坰啓曰,臣頃與同僚相會禮齊坐時,司諫謂有洪柱一所搆啓草,求見院吏,則其啓草洪柱一已爲還持去云矣。司諫敎以取來于後坐,蓋欲觀其事之當否,而追論也,厥後開坐,下吏果爲推厥啓草於洪柱一家,納于席上,臣與同僚,觀其所搆,乃軍器副正曺浩事也。臣以爲,事之當否,雖未的知,前官所搆,亦可陳啓,而第念臺諫所論,不容一毫苟焉。當初旣已搆草,不卽陳啓,留置本院,已極未妥,至於自其家,還推去之後,旋又封送臺席,使爲後官者,必欲行己之志,有若指嗾者然,何敢掇拾前官之餘論,汲汲幸行,猶恐不及?臣竊恥之,況未必不出於失實乎?曺浩爲人,臣則素昧,而至其同惡庫子,偸竊官銀之事,則雖武夫士大夫之所不忍爲,非但物議,皆以爲萬不近似。正言李時萬,亦於席上稱冤不已,臣豈容捨我所聞,曲從前官之勒定乎?遂與同僚,相議商確五六字缺昨見正言洪柱一引避之辭,張皇許多說話,至有牽私覆掩等語,顯加詆斥,不遺餘力,臣竊怪焉。夫疾惡之心,人所同然,曺浩貪鄙之狀,臣若實有所聞,則曾無一面之人,有何顧惜之意,而臺席已發之論,强欲掩覆,而莫啓乎?事情如是,而同僚之斥,一至於此,臣何敢晏然仍冒?且臣適患狗馬之疾,與同僚不得偕避,所失尤大。請命罷斥臣職。答曰,勿辭。
掌令金霱啓曰,國有大慶,設增廣廣取之科,此乃國家莫重之事也。頃因館儒之抗疏,仍致論議之角立,難便之事,節節愈甚,終至於有去其館試之敎,此實國朝二百年來,所未有之擧也。或以爲疏前圓點試取,或以爲館試移屬於漢城試,或以爲分三所試取,此等論議,雖出於不得已,而要其歸,則皆未免爲苟且,雖因一時多士論議之不協,致此紛紜難處之事,而設科之擧,則決不可强爲苟且也,明矣。本府之論,所見亦不同,或以疏前圓點,許赴館試,爲合司之請,或以爲試期已迫,停論,可矣。臣之愚意以爲,自前科擧,或有因事退行之時,稍退試期,略定點數,以設館試,則大慶設科之擧,應無苟且之患,士子之應赴館試者,無論彼此,而亦可以許其赴擧,故臣與掌令朴守弘,所見相同,終始爭執,而言不見信,終不聽從,此無非如臣疲軟,不能爲有無之所致,決不可棄其所見,苟同僚議。且臣曾忝諫院時,正言臣洪柱一家所斥曺浩之論,發於席上,仍搆啓草,而五六字缺及臣皆因疾病之故,闕啓見遞,五字缺皆引嫌退待,臣是當初闕啓之人,決不可仍置。以彼以此,勢難冒居,請命罷斥臣職。答曰,勿辭。
掌令朴守弘啓曰,增廣之有館試,其來旣遠,不可以一時難便之勢,遽廢久遠之規者,章章明矣。臣等以此論列,屢次商確,五字缺試期已迫,昨日簡通于同僚,要得變通歸一之論,則所答之議,不能歸一,或以爲合司陳請,或以爲速爲停論。愚意以爲,稍退其期,略定點數,仍設館試,則不失廣取之擧,庶免苟簡之歸,故臣與掌令臣金霱所見相同,以不可停論之意,終始堅執矣。言不見信,終不聽從,此無非臣之駑劣,不能有無於其間,而金霱,旣以此引避,則臣何敢晏然仍冒乎?請命遞斥臣職。答曰,勿辭。
崔葕啓曰,獻納李坰,掌令朴守弘再啓煩瀆,退待物論矣。傳曰,知道。
持平尹絳啓曰,增廣之去館試,乃前所無之事,物議譁然,皆以爲苟簡,則兩司之累日爭執,深得論事之體,而上下相持,試期已迫,目今事勢,無他變通之地,外方開場定日,而京中則不得設行,使諸道所設之科,終歸於罷榜而後已,則揆之事體,亦似未安。再昨之日,大司憲李顯英,以停啓之意簡通,而其中同僚所答之語,又十餘字缺則停之亦可爲答矣。十餘字缺之意,簡通,臣以田大方事十餘字缺竟未歸一,更須往復詳盡,然後處八九字缺國試重事,不可以所見之差有異同,便卽停廢,更加商確,未爲不可矣。卽見掌令金霱引避之辭,終始爭執等語,多費說話,臣之見事昏謬,致此缺端之失著矣。請命遞斥臣職。答曰,勿辭。
執義任絖啓曰,昨日朝長官四五字缺啓簡通之末,以科擧啓辭三四字缺事勢,書通于同僚,而僚議,或從或不從,臣則以鄙見與都憲之意,相同答送,又夕城上所又送簡通,則僚議尙未歸一,臣等以事勢可停之意,前已備陳,而僉議如此,未知何如則可也,答送之後,終夜闕無可否,臣意以爲,其議已停矣。今日早城上所八九字缺啓事簡通,而臣汎然以謹悉答之,七八字缺不爲有無爲避,臣前後見八九字缺且聞咸安人趙英汶又呈疏章,誣斥臣身,不遺餘力云,而元疏未下,固未知措語之如何,槪緣臣本職無狀,致損國體,臣不當縷縷申辨,只俟罪譴之不暇,而當初量田三道之時,臣誠不幸差往,累年欺隱之地,一番打量之後,上自鄕居士大夫,下至武斷豪右之輩,互相煽動,萬夫側目,繼而有英汶之疏,此豈英汶一人之心哉?臣於其時,連上辭本,懇乞被罪,而臣反復思之,則臣以朝廷差遣之官,動於人言,遽爾撓沮,則殊非尊重朝命之意,故黾勉供職,而臣及至還朝,臣只將數款語引避者,所以相較,近於疲軟耳。英汶之呶呶,一向不已,臣宜陳列,而但疏批未下,則臣方在待罪之中,故默然而止。以此以彼,決難一日冒居,請命鐫削臣職,以爲僨事取怨者之戒。答曰,勿辭。
具鳳瑞啓曰,持平尹絳,執義任絖,再啓煩瀆,退待物論矣。傳曰,知道。
具鳳瑞啓曰,臺諫出去,請出開門標信。傳曰,知道。
金慶徵,以司饔院都提調意啓曰,黃海道七月朔,兩殿進上石首魚,十餘字缺亦爲不足,秀魚·銀口魚,兩邑醢缸中,非但生蟲,魚小缺多,莫重進上,不謹封進,極爲駭愕。請本道當該色吏,從重推考,陪持人不無偸食之弊,令攸司囚禁治罪。傳曰,依啓。
崔葕,以兵曹言啓曰,昨日私奴缺武學李承元稱名人等,自金虎門入來,差備門外,擊錚,極爲駭愕,令攸司囚禁治罪,同門守門將數字缺曾不能禁斷,以致攔入,亦爲非矣,請推考。傳曰,依啓。
崔葕,以都摠府言啓曰,副摠管李溟,戶曹坐起晝仕,請出標信。傳曰,知道。
弘文館行副提學洪霶,副校理朴遾,修撰洪命一等,伏以,佶等還收之請,實出於爲宗社慮後患之深意,而兩司連啓,已過三朔,于玆天聽逾邈十餘字缺人情之鬱,愈往愈甚。臣等十餘字缺亂賊之子,自有其律,不可屈法而伸恩,以愛而掩義,以殿下之聖,必已熟講,而深思之矣。惟是哀矜惻怛之念,尙在於屬籍已絶之後,今因大霈之餘,有此全釋之敎,此所謂以不忍之心,行不忍之政也。自古帝王,牽於煦煦之仁,不能以義制事,釀成禍亂者,比比有之,豈非今日之所可監戒乎?王法,不可撓屈,慮患之道,亦不可忽,請加三思,快從合司之論。取進止。答曰,已諭,勿煩。以上燼餘
上在昌慶宮。停常參,有晝講。
韓必遠啓曰,明日常參·經筵,取稟。傳曰,停。
具鳳瑞啓曰,大司憲李顯英呈辭,執義任絖,掌令金霱·朴守弘,持平柳景緝·尹絳避嫌退待,今日以監察爲茶時之意,敢啓。傳曰,知道。
晝講入侍,特進官具宏,知事崔鳴吉,參贊官具鳳瑞,侍讀官朴遾,檢討官洪命一,假注書柳道三,記事官南老星·梁曼容。上御文政殿。講前授章音,自竹竿篇,至河廣篇。朴遾曰,航六字缺蓋上,誤以上聲讀故也。新講,自伯兮篇,至木瓜篇。朴遾曰,篇章之意,盡詳於箋註,更無可陳之意,而伯兮篇大旨一本,先儒曰,魯桓公伐鄭之時,戍卒久而未還,故有此詩云爾。諼草之諼一本,諼非草名,汎言每得忘憂之物云爾。上曰,服之則令人忘憂,似是草名。對曰,合歡一名,靑丹服之,可以蠲憂,諼草則可以忘憂,蓋諼草與合歡不同云矣。大槪征役,人情所苦,軍情之苦樂,民意之向背,皆在於上,人主於此,可以惕念哉。木瓜篇,則大旨,謂男女相贈答之辭,而旣有疑字,蓋未定之辭也。一本,鄭人伐衛,齊桓公救之,仍與車馬衣服,故衛人感之,有此詩云爾。衛風篇下注,上言土薄,下言肥饒,以此言之,所謂地薄者,非不宜於農也。上曰,然則謂何?對曰,人者,稟山水之精,而厥土之性,不爲重濁,故地如其人矣。崔鳴吉曰,雖以我國言之,田在水邊,則細沙而宜穀,地盡大河,則其地必肥饒也。上曰,江邊宜穀,擧一處而言也。此則通言一國之地,此言,似不如是。朴遾曰,見其小注,則所謂土薄者,非細土則,明矣。蓋言土風如此,故其質輕浮也。講訖。具宏進曰,臣以刑曹,不能扶持之狀,前已備陳,而若用啓下收贖,則或可扶持,近因戶曹啓辭,啓下收贖,又歸於戶曹,此是些少之物,而又不得用,何以成形?直房破盡,僅僅創搆,而材力不足,尙未完了,下輩料布,不能分給,故下輩,專以作弊爲事,而將無以禁之矣。啓下收贖,使之移用,何如?上曰,古規耶?對曰,分用,乃法典也,蓋古也。崔鳴吉曰,古例,豈必如是?第未知刑曹自前所用者,何物耶?具宏曰,古則戶曹給下輩料云矣。崔鳴吉曰,給料,非古也。自二字缺始矣。上曰,疑亦古者給料六字缺減布給料耶。崔鳴吉曰,刑曹·漢城府五六字缺賭給料矣。具宏曰,禁贖,則木品甚麤,不得分給矣。崔鳴吉曰,設刑部者,乃所以禁寇盜,平獄訟,而下輩以不爲給料,爲操縱之地,作弊民間,無所不至,似有變通事矣。具宏曰,今日戶判,適入侍,啓下收贖,雖不得用災傷,收贖,則使之移用於本曹,何如?上曰,令該曹參酌爲之。崔鳴吉曰,用錢之法,雖不可一時遍行於下輩,收贖皆得捧錢於百官,頒祿亦爲分給,則似甚便宜,而問于本曹,則古例亦如此云。具宏曰,刑曹肉贖時,亦用此法,或以錢計數徵捧,而但分給之時,人皆苦之矣。崔鳴吉曰,肉贖,刑曹,則或有補用之事,而憲府,則專委於下吏之手矣。具宏曰,本曹不如是,下吏不得下手矣。崔鳴吉曰,頃日政院所啓啓下,推考不當分付之言,殊不知本曹之意矣。凡有推考,例爲分付,分付之際,只書分付而已,有何違例之事?傳聞政院胥吏,滿庭呼訴,有此書啓云矣。上曰,政院之言,不無所見,非徒其事勞也,體面似不當矣。具鳳瑞曰,胥吏滿庭呼訴之說,非是古規然也。凡照律之下,有草抄冊,一一書記,而別無移送之事矣。上曰,戶曹若欲詳知,則何不證草抄冊耶?崔鳴吉曰,此則不然,政院甚爲尊重,該曹下吏,不得接迹於其中,何可缺出耶?自政院抄出分付之事,疑亦古例如是也?上曰,古例,豈如是?古者爲官者,皆親執簿書,故不待此,而自當無蒙弊欺隱之事,豈若今之名官,慢不知何事哉?崔鳴吉曰,量田使近當下去,前日換邑事,問于新舊量田使,則皆以爲便,而供億之費,則倍云,雖或有一分之弊,而旣行於三道,似無可疑之事,第畿甸,則今年民事,甚可慮,而必行換邑之事,則其弊不貲,至如關東,則必不可行也。江陵五字缺或可行之,而其餘他處,則居民鮮少,五字缺有無何可行之?上曰,參酌以定似可,而第旣試三南,有少益於公,無大損於民,一體施行,可也?崔鳴吉曰,然則關東,亦當行耶?上曰,若行之,則關東何異?具鳳瑞曰,崔鳴吉所達,問于量田使者,其一臣也。以國體論之,則旣行於三南,而不行於畿甸·關東,則民或疑朝家之有所厚薄於彼此,殊甚可慮矣。上曰,承旨言,是也。具宏曰,京中軍器,皆以竹爲槍,而臣旣改之以鐵,但未得柄木,適聞李曙,業已貿置,用而爲之,已爲完了矣。上曰,以何木爲之耶?具宏曰,俗名時木矣。上曰,近京之處,無之耶?對曰,無之,必求於海島中矣。上曰,有是哉?完豐之盡心於國也,事皆如此,何患不治?具宏曰,以交承見之,則無不盡之事矣。上曰,豈唯其誠?乃唯其才。具宏曰,雖有其誠,苟無其才,何以取此?崔鳴吉曰,頃日聖敎中,有加出田稅半減之敎,此實出愛民之至意,在下者,固不當容議,而第念今日,旣有減除別役之敎,今又半減加出稅,則國用似可不足,此事亦可竝行耶?上曰,予意,則不然也。量田之時,民多虛費之事,且累年欺隱之地,一朝摘發,向之欺隱者,雖曰渠罪,豈無垂恤之道乎?凡田稅一結量斗,雖或半減,或當如缺年之支過,無寧國中,未有一分嬴餘,而容我民缺年間耳。崔鳴吉曰,各道成冊,則時未盡來,應稅之數,雖未預料,祖宗之朝田,凡五等,出稅之數,以等爲差,而年年別遣敬差官,察其災傷,此事缺不詳盡,而年分所察,則與元等不同,田之肥瘠,稅之多少,大相剌謬矣。上曰,田之品,自有定等,則隨等而差,豈如是耶?崔鳴吉曰,聞外間之言,則年分之時,不問本末之如何,而特隨一時所見之豐歉云矣。上曰,如此,則民何苦升等四五字缺量田時,好田則尺數雖小,結數甚多,五六字缺不顧地品之如何,而視其年之豐凶,臣有所聞於前日守宰者之言矣。上曰,卿所見守宰,必是不治者之言也。川翻覆沙,則或有如此之理,而不然,則上等定爲下等,下等定爲上等耶?本是好田,則必不至於不及薄田矣。顧謂具宏曰,府院君曾經守宰,必知之矣。具宏曰,雖或如是,不至於上等爲下,下等爲上矣。崔鳴吉曰,臣未經守宰,不閑此等事,而問于尹毅立則如是,問于金藎國亦然,本曹郞官中,亦有曾經牧民之官,而所言皆如是矣。以其勢推之,則敬差官過去之後,安得知某處爲上,某處爲下?專委于書員之手,而書員者,亦未必盡知,雖知之,豈能盡公?特察其所見之豐凶而已。上曰,國法所爲災傷者,恐有川飜覆沙之變也,豈有如此之理耶?爲官者,盡皆如此,則民事可慮。崔鳴吉曰,聞之外方之人,則皆曰如是,而今日入侍中,如梁曼容者,亦曾居鄕,亦如是云爾。具鳳瑞曰,臣亦鄕居,目見此事,則不至於是矣。崔鳴吉曰,豈其然乎?具鳳瑞居鄕,只是畿邑,故不知三南物情,若外方之民,則寧欲例出田稅,而苦災傷云矣。臣以八路田等高下及京中稅入多少,通計一年之稅,則京中原入十六萬石,而又添別役之稅米·太,竝十一萬石,除倭貢船價·馬價,江華·水原等處留置數,則只六萬石,兩湖貢物作米一萬五千石,而此必罷之事也。合之則十三萬石,而甲戌年頒祿數十一萬石,所餘者只萬餘石,而今番加出之稅,不及於半倍,過於三分之一,若遇別役,又減加出之稅,則國用似不足矣。上曰,只罷三年糧等役別收米,則不在蠲減中矣。崔鳴吉曰,臣聞外間之言,則大凡民情,田稅則雖多,以爲分內之事,別役則雖小,以爲科外之役,寧不除田稅,除別役,而如毛兵糧一斗五升,而減其五升四五字缺結分徵,若沿海貢物作米某條罷之四五字缺不此之思,半減田稅,則惠澤似不得遍矣。上曰,缺道量田,似未盡矣。常時內浦之役,倍於他處,而加出之數,不甚相遠,必有不均之事矣。崔鳴吉曰,外間亦有此言矣。具鳳瑞曰,趙英汶之事,誠極寒心矣。昨見上疏,則攻斥任絖,無所不至,任絖之緩審與否,臣固未知,而有罪無罪,自有朝家,土民,安敢乃爾?臣亦忝據此任,雖嫌,不得不達。具宏曰,以戶曹啓辭中,十三日大風時,湛船傷破之事,推問倉吏,見其元情,則非渠怠慢之罪也。格軍被侵,沙工亦逃,故致有此變云矣。崔鳴吉曰,此言恐詐也。風起船破,則所當趁卽來告,而翌日來告,亦甚頑矣。具宏曰,沙工,則果逃之矣。具宏曰,見罪案,則國無紀綱,民不重法,如戊辰擊錚事,亦甚可駭。今春處決時,旣令往本道推詰,而不有啓下公事,今又擊錚,若無更査事矣。朴遾進曰,前已陳疏,未得蒙允,意必聖上以爲例辭,而臣小懦失學,益昧經書,句讀之學,尙未熟講,況於文義之萬一乎?入侍諸臣,其誰不知?咫尺之下,非敢文飾,今忝講席,益知不似,敢陳危迫之懇,惶恐惶恐。上曰,勿辭。崔鳴吉曰,所謂減稅云者,舊結三十七萬結,新結十九〈萬〉結,合五十六萬結,無論新舊,通融減耶?上曰,不然。只欲其減加出之稅也。如新結二萬則減一萬,四萬則減二萬也。崔鳴吉曰,若此,則必有奸僞之事矣。新舊相雜,何處可減,何處不減?吏緣爲奸,民不得蒙其澤矣。上曰,只除新稅,何與舊也?但加出之中,必有免稅·無稅等處,拈出此等處外,摠大數計之,則必無奸僞之事矣。五結者,三結則依前,二結則除,此非科外之役,民必各自知所出之數,而雖貪官汚吏,無所行其奸矣。崔鳴吉曰,推徵田稅,盡除別役,則未知何如?上曰,三四字缺役云者,通新舊而言也。今日半減云者,擧四五字缺此新役也。民情必不知累年欺隱之罪,而以一朝推徵爲怨,予甚恤焉。崔鳴吉曰,聞諸外間人,則皆以此爲公便,而臣在該曹,亦爲詳思,似當有弊矣。上曰,大臣之意,如何?崔鳴吉曰,時未問之耳。上曰,大臣相會時,問之。上曰,嶺南加出之數甚多,細思之,則此無他。兵火之時,人民鮮少,田野不闢,而至于今日,物衆人多,其勢然也。第加數別役之多,民情甚可恤也。若夫公淸道,則民必不怨矣。崔鳴吉曰,凡三南更張之日,方伯之任,必擇細知民事之人,兪省曾曾爲公淸伯,頗有風力,黜陟甚明,而民事則恐未詳知也。上曰,方伯之任,只當明黜陟,使守宰各得其人而已,何與於民事?崔鳴吉曰,古者方伯之任,則只是明黜陟正風憲,而今則頗涉於民事,此則已除之人,不必更論,而此後兩南方伯窠,則如沈演·李,極知民事,皆合此任矣。又啓曰,量田成冊時未盡來,而見其大槪,使算員打算,則多有差誤處,會時時抽栍,去其已甚者,而外人皆曰,該曹只總大數而已,細事,何必問?此言,亦似有理,而每每如此,則恐有因循之弊矣。上曰,細事,雖不當問,擇其已甚者,罪之,可也。崔鳴吉曰,只見各道文書,不有査覈之事,則外方知該曹不能詳察,不爲懲戒,此甚可慮。古者成冊上來,則皆爲打算,或罪或否,豈若今之擁虛薄耶?第郞官多事,不能徧察,如判別缺則物貨之所在,欲爲翻庫者,久矣,而亦無可爲之事矣。皆以小臣爲好變通,今不當更陳,而至於兵刑曹郞廳,皆八人,而獨於本曹,有六人,人皆怪之耳。參判臣李溟,素知首末,故專委於李溟,當初,則只是五六人,而今已至六十人,此或有利矣。魚鹽之稅,則專委於監兵使,一不收稅,若使郞官,巡行八路,則或可爲之,而郞官甚少,未得如意矣。具鳳瑞曰,癸酉年間,臣以體察從事,巡歷江邊,則多聞可陳之事,而其時主將獲罪,不得仰達,三四字缺數年不必更達,而曾往昌城,聞其府中五字缺言,則有姜士龍者,丁卯之亂,藏匿官家所用及子女於某處,士龍知之,城陷之後,土兵現告,爲賊所得,且射且刃,士龍曰,吾豈惜一死,盡掠子女玉帛乎?終罵賊,不言而死。其時不得啓達,今始陳白,令該道監司,訪問本邑,特擧褒旌之典,如有其子,特給影職,以慰邊民之望,何如?上曰,三百人公言,則似非虛語,而以其時勢觀之,則昌城之陷,出於意外,移藏器用之說,似虛矣。具鳳瑞曰,其時府使金時約,凡官家器用及渠之子女,皆前期出置云矣。上曰,言于該曹。
大司諫徐景雨來啓曰,正言洪柱一,以臣前忝本職時,聞軍器副正曺浩麤鄙之事,且目前捕盜大將李沆,聞本寺失銀之由,與同僚相議論罷,至於搆草,而其日同僚,以闕啓引避退待,適見正言李時萬,則以爲曺浩乃其妻族,故備知其爲人,必不如是云云。臣遞職之後,李時萬,其爲正言,而曺浩之事,尙今寥寥,臣見司諫成汝寬,言及此事,汝寬以爲可駭。其後送人於臣處,取去前日所搆之草,俄而下吏來言,所見不同,故不爲論啓云。捕盜廳則恐或見忤於勳臣,不敢明白上達,臺諫則牽於私情,終欲掩覆,前日所搆之啓草,不能見信於同僚,勢難相容。司諫成汝寬,以臣詣闕時,適見洪柱一於玉堂,柱一大言曺浩貪鄙之狀,臣亦聞而駭異,齊坐日,取來其啓草,欲爲商確以論,而正言李時萬,極言其冤抑,同僚之言,不敢不信聽,還爲封送矣。伏見正言洪柱一避嫌之辭,至以牽於私情等語詆斥,臣等不敢在職。正言李時萬,以卽見正言洪柱一引避之辭,臣不勝痛駭之至。曺浩是臣妻家遠族,雖與之相識,豈有一毫掩覆之心哉?大槪,曺浩之事,皆謂浩四五字缺銀穴大小之說,亦相異同,同心庫子五六字缺云。提調李曙,亦明曺浩冤枉之狀,故臣則以曺浩爲冤,司諫成汝寬,於本院齊坐言,頃見洪柱一,則以欲推其時新啓爲言云,卽令下吏推來看過之後,仍爲商確,置而不論矣。今見洪柱一避嫌,則有曰,臺官牽於私情,終欲掩覆云,此雖出於忿懥之意,豈可勒定名目,淩轢同僚,至於此極乎?旣被同僚之踐踏,何可偃然忘恥,復玷臺席?獻納李坰齊坐時,司諫成汝寬,謂有洪柱一所搆啓草,厥後開坐,下吏果爲推納于席上,乃曺浩之事也。臺諫所論,不容一毫苟焉。當初旣爲搆草,不卽陳啓,已爲未妥,至於自其家還推去之後,旋又封送臺廳,使爲後官者,必欲行己之志,有若指嗾者然,臣何敢掇拾前官之餘論,汲汲奉行,猶恐不及乎?況所論之事,未必不出於失實乎?遂與同僚,相議不啓矣。昨見洪柱一引避之辭,至以牽私欲掩等語,顯加詆斥,臣何敢晏然仍冒?竝引嫌而退。當初旣搆啓草,適因事見遞,未及入啓,則後來之人,所當仍以論啓,而其所聞見,若或不同,則停止不論,勢固然也。再入臺席,商確得實,以申前議,亦爲未晩,同僚之意,豈有不相信之理也?始聞前日啓草曲折,發言于齊坐,旋因同僚反覆論辨,不敢以所不知之事,終始强爭,實出於論事愼重之意也。臺諫論事,多出於風聞,必須相議同僚,歸一以啓,而彼此所聞,旣不相同,又不與當初發論之人,同席商確,則自守己見,不必苟同,豈牽私掩覆而然也?偸竊官銀,雖不近理,貪官贓吏,自古有之,自不能的見,冤枉十分無疑,而遽以已搆之啓,謂之失實,殊非商確之體。請正言洪柱一,司諫成汝寬,正言李時萬出仕,獻納李坰遞差。答曰,依啓。正言李時萬二字缺營救之狀,極爲駭愕,遞差。
持平柳景緝來啓曰,再昨大司憲臣李顯英,以科擧啓辭,不可不停之事勢,簡通於同僚,而僚議或從或否,臣則以可停之意答通,及夕,又見簡通,則僚議尙未歸一,臣則以鄙意已悉於前答中,答送之後,闕無可否矣。昨朝城上所,以合啓及前啓連啓事,循例簡通,而科擧事,更不擧論,臣甚怪之。乃以科擧事,不可不及今變通,更議詳盡處之書送,此乃反復商確之意,非必行己志之事也。固當更加熟講,詳審處置,而不復往復,先以言不見信,不爲有無,相繼引避,金霱·朴守弘之意,臣實未曉也。臣之見事昏謬,致有鬧端之失,與任絖·尹絳等無異,固不敢一刻晏然,而適緣父病危劇,急於扶救,兼帶下批,未卽肅謝,故今始來避,所失尤大。請命罷斥臣職。答曰,勿辭。
具鳳瑞啓曰,持平柳景緝,再啓煩瀆,退待物論矣。傳曰,知道。
大司諫徐景雨啓曰,臣曾不聞曺浩有竊銀之事,洪柱一嘗搆啓草曲折矣。昨見兩司多官引避之辭,始得知之,而竊意李時萬,營救曺浩之狀,雖甚可駭。曺浩竊銀,或有一毫不實之歸,則亦涉冤枉,若同席商確,則二論曲直,公私自著,而時萬,若或私護竊銀妻族,則罪不止遞差,故敢請竝出矣。今承聖批,臣之處置乖當,所失著矣,請命遞差臣職。答曰,勿辭。
具鳳瑞啓曰,大司諫徐景雨,再啓煩瀆,退待勿論矣。傳曰,知道。
司諫成汝寬啓曰,臣之以曺浩事,前後商確曲折,已盡於前避中,不必更爲煩瀆,而第曺浩符同庫直,偸竊官銀之狀,正言洪柱一,大言於臣,而臣不能無論事失實之慮,且聞僚席之言,停廢前僚已搆之啓,不可五六字缺以營救曺浩,竝爲見遞,則臣決無事同罰異之理。請命遞斥臣職。答曰,勿辭。
趙緯韓啓曰,司諫成汝寬,再啓煩瀆,退待物論矣。傳曰,知道。
正言洪柱一啓曰,以臣愚劣,濫蒙榮擢,絲毫無補,瀆擾爲事,自顧慙靦,人謂斯何?臣伏見前正言李時萬,前獻納李炯等引避之辭,滿紙闔闢,許多說話,無非攻斥臣身,救護曺浩之地也,臣竊哂之。臣於曺浩,不徒一不相接,其姓名,亦未嘗聞知,而縉紳名流之間,多言曺浩藥線餘紙私用之事,潛放陣軍收布之說,此則傳之者,不能目見,臣不敢遽以爲信,而至於失銀之事,爲其官者,所當先責於典守者,亦當稟告提調然後,方可處置,而曺浩則不然,私自分徵陣軍,事發畏㤼之後,始言于提調,而亦不實告,且言于李沆,稱以庫子,途不拾遺云,遑遑救解,猶恐不及,其爲情迹,殊極可怪。知情竊銀之事,雖不可斷定,而前後綢繆之事,與其力救庫子之狀,若是明白,則其平日同心下輩,恣行麤鄙之狀,適與臣之所聞,亦相符合,故前者姑以罷職論啓,此實出於愼重之意,而猶未見信,臣竊歎焉。李時萬聞曺浩自明之言,自以爲痛知事情,而信之不疑,李沆,以不干之人,適爲査覈之任,細知其可駭之狀,有此云云,而反謂之曰,因嫌做出,雖出於見欺於曺浩,而誠不自覺耳。臣於李沆,亦無面分,偶然相値,細聞曲折,故言及於司諫成汝寬,而再授本職,不敢不具由引避,其間措語,只陳所聞所見而已。同僚乃以臣爲忿懥陵轢云,未知因何事而指臣爲忿懥陵轢耶?當初搆草之後,同僚三人,一時見遞,豈以數字缺傳啓爲今日之咎乎?四五字缺求見前草而持去,則此豈臣必五六字缺臣旣被詆斥,勢難苟冒,而且見同僚引避之辭,尤不可晏然就列。請命遞斥臣職。答曰,勿辭。
趙緯韓啓曰,正言洪柱一,再啓煩瀆,退待物論矣。傳曰,知道。
弘文館副校理臣朴遾,修撰臣洪命一等,伏以,掌令金霱,以增廣廣取之科,國家莫重之事,頃因論議之角立,終至有去其館試之敎,此二百年所未有之擧也。或以爲疏前圓點試取,或以爲館試分屬於漢城試,或以爲分三所試取,設科之擧,決不可强爲苟簡也,明矣。本府之論,或以爲試期已迫,停論,可矣,或以爲疏前圓點,許赴館試,爲合司之請。臣意稍退其期,略定點數,以設館試,則庶免苟且,士子之應赴者,亦可安心,故與朴守弘所見相同,終始爭執,言不見信,終不聽從,此無非臣疲軟之致,不欲苟同。且臣曾忝諫院,正言洪柱一以曺浩之論,發論席上,仍搆啓草,而其時城上所及臣,皆因病闕啓而遞,今者諫院以此引避,不可處置。掌令朴守弘,以增廣之有館試,其來旣久,不可以一時難便之勢,輕廢長遠之規,臣等以此論列,未蒙允兪。試期已迫,簡通同僚,要得變通之路,或以爲,合司二字缺或以爲停論。臣之愚意,稍退科期,略定點數,仍設館試,則庶免苟且,與金霱終始堅執矣。金霱以旣爲引避,臣何敢仍冒?持平尹絳,以增廣之去館試,諸議以爲苟且,則兩司爭執,深得論事之體矣。試期已迫,無他變通,外方將必開場,京中不得設行,事體未安。大司憲李顯英,以停啓之意簡通,而同僚有合司之議,臣以如不得合司,則停之亦可爲答,卽見掌令金霱引避之辭,至以終始爭執等語,多費說話,臣不敢晏然仍冒。執義任絖,以數字缺城上所月蝕停啓,簡通之末,科擧五六字缺事,通于同僚,而僚議或從或否,臣則與都憲所見相同答送矣。終夜闕無可否,臣意謂停論矣,及見同僚,以言不見信爲避,臣何敢晏然?且咸安人趙英汶,又呈疏章,誣斥臣身云,當初分道之時,差往積年欺隱之地,豪右之輩,互相煽動,英汶之疏,豈一人心哉?英汶呶呶,一向不已,決難仍據臺地。持平柳景緝,以大司憲李顯英,以科擧啓辭不可不停,簡通同僚,而僚議或從或否,臣則以可停之意答通城上所,闕無可否,昨朝以合啓及前啓連啓,循例簡通,而科擧之事,更不擧論,先以言不見信,不能有無相繼引避,金霱·朴守弘之意,臣實未曉也。臣之見事昏謬,致有無端之失,與任絖無異,適緣父病,今始來避,所失尤大。大司諫徐景雨,以臣曾不聞曺浩有竊銀之事,洪柱一嘗搆啓草曲折矣。昨見多官引避之辭,始得聞之,而竊謂李時萬營救曺浩之狀,雖甚可駭。曺浩竊銀,或有不實,則亦涉冤枉,若同席商確,則二論曲直,公私自著,而時萬,若或救護,竊銀妻族,則罪不止遞差,敢請竝出矣。今承聖批,臣之處置,乖當之失著矣。司諫成汝寬,以曺浩事,前後曲折,已盡於前避中,今不更煩,而第曺浩符同庫子,偸竊官銀之狀,正言洪柱一,大言於臣,而臣不能無失實之慮,竟從同僚之言,停廢前僚已構之啓,不可爲無失,而同僚以營救曺浩見遞,則臣決無事同罰異之理,請遞臣職。正言洪柱一,以臣伏見前正言李時萬,前獻納李坰,引避之事,許多說話,無非攻斥臣身,救護曺浩之地也,臣竊哂之。臣於縉紳之間,多言曺浩藥線餘紙私用之事,潛放陣軍收布之說,此則不能目見,臣不敢遽以爲信,而至於失銀之事,爲官者,所當先責於典守者,亦當稟告提調然後,方可處置,而曺浩私自分徵於陣軍,事發之後,始言提調,而亦不實告,且言於李沆,稱以庫子道不拾遺云,其爲情迹,殊極可駭。知情竊銀之事,雖不可斷定,而前後麤鄙之狀,適與臣所聞相同,故前者,姑以罷職論啓,猶不見信,臣竊歎。正言李時萬,以曺浩自明之言,信之無疑,李沆細知可駭之狀,而反謂之因嫌做出,誠出於見欺於曺浩,而不自覺耳。臣與李沆,偶然相値,細聞曲折,故言及於司諫成汝寬,而再授本職,不敢不具由引避,同僚乃以臣爲忿懥陵轢云,未知因何事而指臣也?旣被詆斥,不敢就列。竝引嫌而退。設科之擧,不可苟同,稍退科期,以設館試者,實是好意,而日期已迫,似不及變通。偸竊官銀,實非細事,而曾在諫院,發於席上,已搆啓草,則旋拜法官,所當更發覈其虛實,而尙今寂寥,復此引避,殊非隨事糾劾之道。科擧啓辭停止之論,旣發簡通,時未歸一,而不徒不可否汎,以連啓簡通,詣闕之後,徑自引避,不無顚倒之失。試期迫近,無他變通,合司之論,苟不可得,則停啓之議,勢所不已。不畏强禦,盡心國事,煽動之言,何足介懷?父病危重,不能偕避,勢所固然,有何所嫌?竊銀之事,虛實難分,同席商確,曲直可辨,則處置竝出,非是乖當。恐或失實,出於詳愼,而旣有人言,不可不論,終始停廢,難免其失。麤鄙之事,實如所聞,則姑爲論罷,未爲不可,忿懥之言,似是情外,有何可避之嫌?請持平尹絳,執義任絖,持平柳景緝,大司諫徐景雨,正言洪柱一,請命出仕,掌令朴守弘·金霱,司諫成汝寬遞差。取進止。傳曰,依啓。
具鳳瑞啓曰,臺諫有闕,政事,何日爲之?敢稟。傳曰,明日爲之。
具鳳瑞啓曰,傳曰,今番內摘奸五字缺宗廟外墻頹落處,只有軍人四名修築云,官員缺亦當爲頉,驛馬稱頉處多,似當考準,出使馬牌而爲之,已爲考準耶事,傳敎矣。宗廟外墻修築單子中,無官員·匠人闕到之語,故不捧推考傳旨矣。今承下敎,問于該監然後,處置之意,敢啓。且驛馬稱頉處甚多,留院出使人員,則馬牌公事,一一考準,皆無欠頉,而其中卜物載持馬公事,例在該曹,今方督之,而色吏出外,時未取考,未易査準,故廟內闕點軍人等推考傳旨,先爲入啓矣。傳曰,知道。
具鳳瑞,以義禁府言啓曰,近來禁府坐起,何不爲之耶事,傳敎矣。本月初一日孝陵國忌,初二日·初三日·初四日·初五日·初六日·初七日秋享大祭,前期七日齋戒,初八日秋享大祭正日,初九日敬陵國忌齋戒,初十日國忌正日,十一日城隍祭齋戒,十二日地隍祭正日,十三日光陵陵上,樹木蔭鬱,斫伐告祭,十四日宗廟望祭齋戒,十五日望祭正日,十六日地下月蝕,十七日昌陵·寧陵·靖陵·禧陵等,行慰安祭,十八日宗廟·社稷等,行慰安祭,此等日本府坐起,例不得爲之,敢啓。傳曰,知道。
具鳳瑞啓曰,以內摘奸單子,驛馬捉上,各處公事,覓來査準,則皆有去處,一無欠頉。且招致繕工監官員問之,則宗廟西墻頹落處,修築之事,以地底未乾之,故只令軍人,收拾瓦石而已,尙未始役,以此官員不進云,而此言不可信聽,推考傳旨,依例捧上矣。傳曰,知道。
具鳳瑞,以侍講院言啓曰,王世子書筵,以迎爽門外多有喧聒之聲,書筵時禁喧一事,逐日分付,而兵曹慢不擧行,請當該郞廳推考。傳曰,依啓。
內醫朴頵書啓,錦南君鄭忠信,本月初五日,書啓中,已爲陳達,病重四五字缺州村舍者,四日後,發向京中,而一里一息,僅僅行役,纔得達三嘉縣,氣力萎薾,若將不能扶持。已用加入滌痰湯五貼,竹瀝和薑汁,則自病初連服,而病勢略無加減。痰降則精神稍勝,言語亦通,痰升則人事昏迷,頭痛隨作。痰之升降,元氣日漸澌敗,病根沈痼,難可以四五服湯藥責效,加用滌痰湯五貼,觀其病勢之輕重,改用他藥,以扶元氣計料。但如是病重之人,冒暑行程,不無添傷之弊,極爲可慮,敢詮次啓達。傳曰,使之留住某邑,從容藥治,俾無添傷之患。
趙緯韓,以義禁府言啓曰,今七月二十一日,增壙別試時,本府郞廳十員,竝爲赴擧,而本司當直·晝夜直公事回啓郞廳一員及文·武四所禁亂官各一員,假都事七員,依前例,令吏曹差出,何如?傳曰,依啓。
具鳳瑞,以戶曹言啓曰,慶尙左道田案領來差使員金地南牒呈內,本道田案,都合十八駄,陸路輸運,夫馬有弊,故今於輸到丹陽後,覓船流下,量田使在本道時,已將此意,移文本郡,本郡亦已到付矣。本月初七日,田案輸到本郡,本郡更生他意,以後弊爲言,了無給船之意,極爲憫慮云。丹陽雖在他道,當初不卽防塞,以爲到付,及田案旣到之後,始變前計,事甚不當。一隻小船,順流輸送,初非甚難之事,而莫重田案,稽滯中路,事體亦甚未妥,令本郡依前分付,以給船輸送之意,移文本府,何如?傳曰,依啓。
下直,金海府使黃履中,靈光縣令宋夢錫。以上燼餘
上在昌慶宮。停常參·經筵。
有政。吏批,判書李聖求進,參判未差,參議朴演式暇,右承旨韓必遠進。
兵批,判書李弘胄病,參判尹覆之病,參議洪命蓍進,參知趙邦直進,右副承旨趙緯韓進。
吏批啓曰,新除授掌令宋時吉,與參議朴潢,婚姻家相避,而臣全不知於擬望受點,難免不察之失,惶恐待罪。宋時吉所當改差,何以爲之?敢此仰稟。傳曰,依啓。勿待罪。
吏批,徐景雨爲嘉善大夫吏曹參判,姓名缺爲通政大夫行司諫院大司諫,兪守曾爲通訓大夫三四字缺正言,李坰爲通訓大夫司䆃寺正,愼天翊爲通訓大夫司諫院司諫知製敎,成汝寬爲通訓大夫行世子侍講院輔德,尹烇爲通訓大夫行司憲府掌令,李時稷爲通訓大夫行司憲府掌令,任孝達爲通訓大夫行世子侍講院弼善,李更生爲通訓大夫行漢城府庶尹,鄭就道爲通訓大夫行刑曹正郞,金元立爲通訓大夫行司諫院獻納,兪榥爲奉列大夫行司諫院正言,成楚容爲承議郞成均館典籍參外朝散大夫承政院著作,趙重呂義訓郞行成均館學諭,崔夢旭缺善一爲通政大夫行仁川都護府使,金知復爲通訓大夫行密陽都護府使,崔繼勳爲通訓大夫行金井道察訪兼承文院著作,柳時英爲通訓大夫行長城縣監,姓名缺爲通政大夫行咸鏡南道兵馬節度使,審藥周大信。
兵批,沈詻爲折衝將軍行龍驤衛副護軍,卞三缺爲折衝將軍行龍驤衛副護軍,金霱爲御侮將軍行龍驤衛副護軍,朴守弘爲御侮將軍行龍驤衛副護軍,柳琳爲嘉善大夫行龍驤衛副司直,魏廷喆爲折衝將軍行龍驤衛副司直,鄭致和爲振威將軍行龍驤衛副司直,李時萬爲保功將軍行龍驤衛副司果。吏批啓曰,掌令宋時吉,以軍器正移授本職,而因政官相避,卽爲改差,軍器寺正,似當仍授,何以爲之?敢啓。傳曰,仍授,可也。
執義任絖啓曰,臣曾受重任,奉職無狀,被人毁詆之言,當身置重辟,以服豪右之心,而何敢晏然就仕,以損國體乎?當初臣若俛首屈志,遵奉道內士大夫之意,則必無今日之困陒,而臣誠愚拙,不知權變之道,以至於此,取人憤怒,不亦宜乎?臺諫,非庶官之比,小有人言,冒昧行公,則亦近於縱恣無忌,臣何敢一刻仍冒?請命鐫削臣職。答曰,勿辭。
三字缺啓曰,執義任絖,再啓煩瀆,退待物論矣。傳曰,知道。
持平尹絳,正言洪柱一來啓曰,佶·億·健等放還之命,雖出於聖上惻怛之仁,而非但國法之廢壤,於宗社之慮,實爲太疏。宗社至重,如或萬有一危,則何可輕爲之哉?凡聖人處事,必須仁義兼盡,無過不及,無有偏處然後,事得其宜,禍患不生。今此放還之命,於仁則雖曰有餘,於義則決是爲害。自古養虎遺患者,其初亦非不仁也,至於終致禍亂,則此豈眞所謂仁哉?不過姑息苟且,歸於敗亡而已也。如宋襄·梁武,是也,此非可鑑者乎?今殿下,念佶等之不宴,而不念宗社之大患,是重宗社,不如憂兇逆之子也,豈得爲聖人處事之宜乎?聖批云,必無難保之患,爾等勿爲過慮,夫珙爲兇逆之魁,前後兇徒,屬心於珙,安知國中,更無兇徒,屬心於珙之子乎?自古禍亂之作,常生於所忽,此屬乃國人所疑慮者乎?殿下何以知必無後患,臣等亦何恃而不爲之慮乎?請亟命還收佶·億·健等放送之命。答曰,勿煩。
持平尹絳來啓曰,國有大慶,雖沛渙典,罪在罔赦,不可混宥,豈可使身參惡逆罪犯綸紀者,同蒙恩典乎?請還收澳·洛·康文翼·林健·崔浩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全徵·李之皓·朴弘猷·李明·陳好善等量移之命。靈巖各邑,非朝夕待變之地,而連遣武弁,致有不能收拾之弊,伏覩聖批,以武臣擇遣,實非偶然爲敎,臣等竊惑焉。凡郡邑蕩敗處,則雖武臣應赴之地,易以文官者,已成規例,況此靈巖,本是文官除拜之邑乎?獨於官事無形之後,膠守謬例,不爲之變通者,臣亦未知其可也。請以有名望文官,各別擇送。大男之潛通虜使,暗投賊中,在法罔赦,而前承聖批,以情理有可恕之道,減等論罪,未爲不可爲敎,臣等未知聖意之所在也。若使父子情理,曲貸其死,則卽今陷賊之人,不知其數,豈可毁金石之典,而啓無窮之弊乎?請依有司,照律施行。前都摠都事具陽升,以時任部將,适變之初,知其四寸李守伯,爲賊腹心而來,大駕南巡之日,不爲扈從,爲賊降附之狀,昭在耳目,當初網漏已極,失刑如此,極惡大罪之人,豈可遞差而止?請命削去仕版。執義臣任絖,以奉職無狀,被人毁斥,固當身置重辟,以服豪右之心,何敢偃然帶職,以損國體乎?臣若俛首,遵奉道內士大夫之意,必無今日之困危,而臣誠愚拙,不知權變之道,取人憤怒,不亦宜乎?臺官,非庶官之比,決不可一刻仍冒,請命鐫削臣職。引嫌而退。盡心國事之人,必致毁謗者,例也,況任絖,受任嶺南,不畏强禦,任然盡職,則詆斥之來,固其勢也。趙英俊前後陳疏,搆捏不已,其心所在,誠極痛惡,不必以豪右煽動之言,有所介意,少無可避之嫌,請執義任絖,亟命出仕。答曰,不允。出仕事,依啓。
正言洪柱一來啓曰,叛逆之賊,王法所必誅,神人所共憤,不可使一刻容息於覆載之間,渙·洛之至今得免顯戮,豈非失刑之甚者乎?當逆适入城之日,渠以王室之親,至於起復投逆,稱以雲劍,護行逆瑅,査其情狀,兇賊中之尤甚者也。初不能繩以正律,至於投竄,國人已極痛鬱,今者又下量移之命,非但治逆之法,自此不行,亂臣賊子,無所懲懼,必將接跡而起矣。臣等竊痛之。請亟還收量移之命。綱常之賊,罪通天地,不可以國有大霈,有所容貸,而臣等論執累月,兪音尙閟,臣等竊惑焉。林健·崔濩爲賊魁腹心,前後兇謀,無不主張,姜文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·全徵·任瑗·李宗英·李之皓·李明·陳好善·安伶等,俱以逆黨,廢母之論,終始擔當,當初止於流竄,已極失刑,未死之前,豈有移放之理乎?請亟還收量移放送之命。靈遠郡守李師閔,號稱嘉善之名,不在兵曹官案,則卽是影職之流也。其全無履歷,聖明亦已洞知,雖曰稍解練兵,別無大段功勞,四品臨民之官,不官遽授於此人,政體顚倒,物情駭異,請命遞差。軍器寺副正曺浩,爲人汎濫,本寺失銀之際,多有可疑之跡,請命拿鞫,當日守直下人,亦令該曹囚禁推問。宗親府,乃大君衙門體面尊重,而郞廳自前擇差,典簿鄭儁,爲人愚劣,不省人事,大衙門郞廳,決難此任。請命遞差。加里浦僉使蔣後琬,前爲守令,貪虐百姓,致有圍衙之變,御使狀啓拿來刑訊,因甲子之變,奉逭重罪,人情尙今憤駭,況年垂七十,老昏已甚,南邊巨鎭,不可付諸此人。請命罷職。答曰,依啓。曺浩事,大不近理,小無可疑,蔣後琬棄其旣往之罪,以開自新之路,似無不可,亦勿煩論。澳·洛·林健等事,及李師閔事,不允。
具鳳瑞,以侍講院言啓曰,本員上番無故之員,只有弼善金元立,非但方爲獻納,自昨夜猝患數字缺症勢危重,勢難仍在員所,而他無代員之員。新除授輔德成汝寬,牌招肅拜,使之入員,何如?傳曰,依啓。
內醫官許潚書啓,領敦寧府使金尙容眼疾,大槪與前一樣,而視一成兩之證,初無遠近之別矣。今遠視則猶如前,而近視則不爲太甚六七字缺似有差效,依前加入,連用爲當,敢啓。傳曰,依啓。
趙緯韓,以都摠府言啓曰,今日入員軍士,當爲中日習射,而政事相値,退行之意,敢啓。傳曰,知道。
弘文館校理尹棨上疏,伏以,螻蟻微臣,偃伏控辭,極知僭踰,而君臣猶父子也,父子之間,苟有所懷,宜無所隱,玆敢冒死仰籲。臣罪盈惡積,天罰偏酷,往在癸酉,變遭母喪,旣殯,遭妻喪及同氣之喪,旬月之內,疊遭三喪,殃禍今古所罕。顧臣冥頑,而不死以至于今,心神垂盡,軀殼僅存,衆病叢集,四肢痿痺,潮熱上升,則頭暈目眩,至於不辨人物,痰積喘急,喉中呼吸,有如引鉅聲,奄奄未絶者,惟是一縷之命也。方俟溘然,而無望生全之期,不料喪除之初,遽蒙天恩,一日之政,兄弟俱擢,論思之職,聞命踧踖,若無所容,揆諸臣子分義,卽當感激出謝,而臣病如此,罔知攸措,三呈辭疏,一未蒙允,虛帶職名,惶蹙憫迫。伏乞聖慈,察臣濱死之狀,亟遞職名。無任屛營隕越之至,僅昧死以聞。踏啓字而下。
完豐府院君李曙箚子,伏以,臣本譾劣,冒忝軍器寺提調,今旣有年,而非但才智不逮,犬馬之病,已至四年,瘝曠素餐,罪戾山積,引避待罪,亦不敢焉。昨於朝報,得接正言臣洪柱一避嫌說話,乃是本寺副正曺浩失銀之事,乃曰,本寺提調,信聽曺浩之言,入啓之際,徇私掩護,又曰,捕盜廳,或恐見忤於勳臣,不敢明白,臣聞來惶悚,跳身三尺。本寺,雖是各司上有都提調,且有兼提調,寺中大小之事,無不稟議講定以啓之,況此失銀之事,有係世變,豈可信聽一色吏之言,失實啓聞五六字缺不合人情,其後徵銀曲折,備在前後啓辭,聖鑑已燭矣。但未知前大將李八九字缺之未盡,有此云云也,若以庫子八九字缺本寺徵銀之擧,不符其啓辭,缺所謂庫子,雖無不可疑之一端,而重杖嚴鞫之下,至死發明,仍弊獄中,則勒定眞犯,在法無據,雖以曲護言之,初犯竊盜,元非死罪,而庫子與直卒,連次杖斃,有非古聖罪疑唯輕之意。愚劣小臣,則猶有所戚戚於心者,而無他未盡。若以副正曺浩爲同惡庫子,有所預知云,則非徒所臣意所不到。李沆之言於臣也,亦曰,寧有是理,寧有是理,我所不忍,何敢加諸人乎云,其所謂恐忤於勳臣,不敢明白上達者,復何所思,而及於臺官,若是其有異乎?殊甚怪焉。況此曺浩縉紳世族,年垂七十,朝暮勤仕,遭此冤枉之事,而僚員莫不共知,而嗟惜者也。何可以外間此言毁之言,謂之公議,而以副人意乎?此則人雖曰實有是事,而臣則以爲不然也。使小臣,常時處事,一一見信於人,則詆斥之言,必不至此矣,自省惶懼,不知死所,伏地待罪。取進止。答曰,省疏具悉卿意。卿其安心,勿爲待罪。
義禁府李之龍上裁公事,傳于崔葕曰,不爲更査,任意爲之,殊甚不可,此公事還出給。
下直,彦陽縣監二字缺義興縣監洪再亨,雲山郡守朴四五字缺沈諝,遂安郡守姜晉昕。
內醫朴頵書啓,臣本月初四日戌時,馳到晉州,則錦南君鄭忠信,本營離發,留在十里外村舍,細察病候,則素患風痰之人,瘴海之地,添得數字缺去四月,前症復發,宿痰聚於脅下,則突出如椀,衝脅刺痛,而精神昏耗,頭痛甚苦,右邊不仁,言語不通,而欲言某物,則不能形容,所七八字缺降之時,精神稍似開明,此八九字缺當淸心降痰爲先,故滌痰湯八九字缺仁黃芩酒炒各一錢八九字缺穗五分,和竹瀝薑汁,先用七八服,四五字缺改用他藥伏計,且八物定老元,加橘紅四五字缺貝母薑汁炒各一兩,益智仁五錢,兼四五字缺未備,不得劑用,詮次啓達。傳曰,知道。劑送。以上燼餘
上在昌慶宮。停常參·經筵。
睦敍欽啓曰,全羅右道量田使鄭基廣,反命最後,而引避狀啓,措語荒雜,請推考。傳曰,勿推。
持平尹絳,正言兪榥來啓曰,措語已見上請還收佶·億·健等放還之命。答曰,予意已諭,毋庸瀆擾。
持平尹絳來啓曰,措語已見上請還收澳·洛·康文翼·林建·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。靈巖爲郡,非朝夕待變之地,而連遣武弁,致有不能收拾之弊,伏覩聖批,以武臣擇遣,實非偶然爲敎,臣等竊惑焉。凡郡邑蕩敗處,則雖武臣應赴之地,易以文官者,已成規例,況此靈巖,素是文官除拜之邑乎?獨於官事無形之後,膠守謬例,不爲之變通者,臣等未知其可也。請以有名望文官,各別擇送。大男之潛通虜使,暗投賊中,在法罔赦,而前承聖批,以其情理,有可恕之道,減等論罪,未爲不可爲敎,臣等未知聖意之所在也。若使父子情理,曲貸其死,則卽今陷賊之人,不知其數,豈可毁金石典,而啓無窮之弊乎?請依有司照律施行。前都摠府都事具陽升,以時任部長,适變之初,知其四寸李守白,爲賊腹心而來,大駕南巡之日,不爲扈從,爲賊降拊之狀,昭在耳目,當時網漏已極,失刑如此,極惡大罪之人,豈可遞差而止?請命削去仕版。答曰,不允。靈巖郡守,武臣中擇遣,宜當。以下缺
正言兪榥來啓曰,在十九日洪柱一獨啓中請還收澳·洛量移之命。請還收林健·崔濩·姜文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移放送之命。寧遠郡守李師閔,請命遞差。軍器寺副正曺浩,請命拿鞫,當日守直下人亦令該曹,囚禁推問。加里浦僉使蔣後琬,請命罷職。新除授司諫愼天翊,時在全羅道全羅道靈巖地,請斯速乘馹上來事,下諭,依前例,書吏急馬下送。答曰,已諭。書吏下送事,依啓。
崔葕,以備邊司言啓曰,秋信使入送之期,在於開月,齎去國書,令承文院,預爲撰出,何如?傳曰,允。
崔葕,以兵曹言啓曰,司僕寺啓辭,濟州上送凶咎馬,令該曹施才軍兵處賞給事,允下矣。何等軍兵施才分給乎?敢稟。傳曰,京中軍兵及畿甸軍士,從自願施才賞給。
以副修撰尹集上疏,傳于韓必遠曰。下敎缺
以義禁府鄭道榮等照本,傳于三字缺曰,此公事功議,何不懸錄乎?
崔葕,以義禁府言啓曰,以李之龍上裁公事,傳曰,不爲更査,任意照律,殊甚不可,此公事還出給事,傳敎矣。元公事改付標以入之意,敢啓。傳曰,知道。
韓必遠,以禮曹言啓曰,沈都督前,秋夕問安禮單揭帖,令戶曹·承文院照例磨鍊,別定譯官,齎持下送,差本道守令,稱以問安官,使之依例呈進,何如?傳曰,知道。崔葕,以義禁府言啓曰,梁廷翼元情公事判下內,竝除刑推分諫來,命下矣。梁廷翼·趙光瑗·李天生·金繼男·曺繼立·金忠男·張天斗等,放送之意,敢啓。傳曰,依啓。
趙緯韓,以都摠府言啓曰,都摠管四字缺同分軍事,除標信,內兵曹進去之意。敢啓。傳曰,知道。
弘文館修撰尹集上疏,伏以,無狀小臣,於論思之職,萬萬不似,脫喪除數月,猥蒙天恩,感激惶蹙,罔知攸措。冒死呈告,則循例見告,無端退伏,則有違分義,不得不仰籲於天地父母之下,臣罪萬死,臣罪萬死。臣往在癸酉夏,身遭癘疫,染及臣母,竟至大故,又於旬月內,疊遭同氣之喪,天地間罪盈惡積,未有如臣甚者,而頑忍不死,以至于今,奄奄濱死之狀,朝暮若將難保,種種危劇之症,誠不敢上煩天聽,而一縷餘喘,再三氣絶,草土三年,饋奠未躬,年制之有限,雖過寸心之罔極如初,況臣病作寒熱之時,則四體戰掉,狂言鬼語,爲一失性之人,無望生存,只待死日。伏願聖明察臣至懇,遞臣職名,賜延垂絶之命。臣無任惶懼隕越之至,謹昧死以聞。批答見上
下直,杆城縣監柳穎,開寧縣監金聲,蛇渡僉使李滓。以上燼餘
上在昌慶宮。停常參·經筵。
持平柳景緝,獻納金元立來啓曰,措語已見上,在十九日合啓中請還收佶·億·健放送之命。答曰,勿煩。
持平柳景緝來啓曰,措語已見上,在十九日尹絳獨啓中請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。靈岩大男□□皆在十九日尹絳啓辭靈巖郡守,請以有名望文官,各別擇送事。大男請依有司照律施行事。前都摠都事具陽升,請命削去仕版。答曰,不允。大男,雖減其死,必無後弊,勿爲過慮。
獻納金元立來啓曰,措語已見上請還收澳·洛量移之命。請還收林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等,量移放送之命。軍器寺副正曺浩,爲人泛濫,本寺失銀之後,符同庫子,不告提調,擅自分徵於別破陣輩,已極可駭。且捕盜廳推覈之際,綢繆情跡,不一而足,其非外人之所偸,則明白無疑,豈可諉之於大不近理,而掩置不問乎?當初曺浩徵銀之擧,本寺提調,亦不得與知,而乃於臺論方發之日,費辭文飾,以爲救解之地,無謂甚矣。請曺浩拿鞫。完豐府院君李曙,亦命推考。加里浦僉使蔣後琬,曾爲守令,犯贓獲罪,及至變亂,違律免死,年紀衰耗,有不可論也。請命罷職。答曰,不允。李曙箚辭,乃是待罪之言,以下缺答趙緯韓疏曰,省疏具悉爾意。爾其勿辭察職。元疏在下
具鳳瑞,以吏曹言啓曰,弘文館啓辭,密侍經幄,體面尊重,而無他句管之事,故淸寒無比,書吏等,只仰九斗之料,而尺布寸粒,更無出處,故願屬者絶無,勒定使喚,其苦倍甚。自祖宗朝,例以爲司書吏謄書朝報一度,遍示各員,逐朔輪回,以爲恒規,而反正之後,務在除弊,遂廢此例,不得已責辦於本館書吏,除出料米,以給朝報之債,非但苟且莫甚,貧寒書吏輩,不勝冤苦,逐日呼訴,情理可矜。曾在乙丑年,本館請以司諫院例,奇別書吏復設事,入啓蒙允,而吏曹旋卽防啓,不得復舊,本館下吏,如前受苦,已過十年。渠等之偏苦,實如所訴,依前啓下,還復舊規,以爲下吏輩保存之地,何如?傳曰,依啓事,傳敎矣。弘文館,淸寒之地,下吏輩除出料米,以給朝報之債,果似冤悶,而但奇別書吏,輪回分定之擧,目今爲各司之巨弊,怨苦莫甚,故前日兵曹·司饔院·掌樂院·禮曹·奉常寺·都摠府·尙衣院等諸司,因其下輩之冤訴,入啓,奉承傳頉減,其餘各司,每朔輪回,尤不勝其苦,本曹極知其弊,亦無變通之路,方以爲悶。今若加出玉堂朝報,則輪回甚數,朝報一日之價,幾費一疋木,而責出各司,則奉承傳頉減處外,餘存各司下輩,勢將難支。或令頉減,各司依前輪回,或令兵戶曹,奇別吏一人料布,磨鍊上下,以除各司偏苦之弊,何如?傳曰,令戶曹給料,似或得當矣。
以執義任絖,初度呈辭,傳于崔葕曰,還出給。
以黃海監司辭狀,傳于金慶徵曰,勿辭察職事,回諭。
以備忘,傳于韓必遠曰,司果申梲,生員張留·許嶈等,女子禁婚,其餘竝許嫁。
崔葕,以義禁府言啓曰,以鄭道榮等照本,傳曰,此公事功議,何不懸錄乎事,傳敎矣。鄭道榮·洪繼源等功議,付標以入之意,敢啓。傳曰,知道。
承政院左副承旨趙緯韓上疏,伏以,螻蟻微臣,奉職無狀,累叨匪授,動輒得咎,前忝騎曹,重犯罪律,自分伏辜,無望生全,聖恩曲貸,得保性命,屛伏省愆,瞻戀魏闕者,三載于玆。不料渙沛之恩,亦及於負罪之臣,拂拭洗滌,擢置於近密之地,驚惶震悚,感極涕出。雖知筋力不逮於夙宵之供仕,而作氣强疾,鞫躬盡瘁,以七十衰病之身,當三伏敲赫之辰,逐日待漏於十里之地,雖以盛壯之人,尙不能堪當,而猶且黽勉忍死,惟以顚仆於闕下爲期者,只欲以陳力就列,圖報聖恩之萬一矣。今則氣力澌盡,精神昏憒,應對錯誤,言語無倫,脚氣痿弱,車輪曳踵,僂行匍匐之狀,闕下之人,無不招點。銀臺喉舌之任,此何等重地,而以腐朽如此之臣,久冒而玷辱乎?加以素患胸痛,比來轉劇,苟不調治於旬望之久,勢難供仕,玆陳情素,仰瀆宸嚴。臣罪萬死,一辭丹墀,永隔天顔,雖欲更襯龍光,其可得乎?玆於晝接之日,請於同僚,連爲入侍者,蓋欲數陪經筵,頻承玉音於未退之前,以爲永訣之計。伏願天地父母之下,俯察憫迫情素,亟賜遞改之命。臣不勝激切屛營之至,謹昧死以聞。批答見上。以上燼餘
上在昌慶宮。停常參·經筵。
崔葕,以兵曹言啓曰,以司僕寺啓辭,濟州上送凶咎馬,令該曹試才軍兵分等賞給事,允下矣。何曹軍兵試才分給乎?敢稟,傳曰,京中軍士及畿甸軍士,自願試才賞給,可也事,下敎矣。時方上番諸邑軍及京居軍兵,則本曹當爲從自願試才,而畿甸軍士及摠戎廳砲射手,則例自都監,所當句管試賞,今此凶咎馬,數字缺參酌軍兵多少,分送于各衙門,似當。且禁軍數字缺貧殘,有馬者絶少,此亦從自願許試,似爲宜,敢此竝稟。傳曰,依啓。
崔葕,以軍器寺都提調言啓曰,以本寺缺義州入送,別破陣金曾一被囚,本他人定送事草記,傳曰,知道。曾一若非正犯,則使之放釋入送事,傳敎矣。曾一解放之後,仍爲病重,已過半月,差復無期,缺上煮取,事係緊急,本廳別破輩韓義立·尹健給馬,先爲入送,曾一,則待差入送,以代尹健,何如?傳曰,允。
持平柳景緝·獻納金元立來啓曰,在十九日合見上請還收佶·億·健等放送之命。答曰,勿煩。
持乎柳景緝來啓曰,在十九日尹絳獨啓中請竝收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴規·李慕·朴乾甲·全璥·任瑗·李之皓·朴弘猷·李明·陳好善等量移之命。大男請依有司照律施行。答曰,已諭。
獻納金元立來啓曰,措語已見上,卄一日金元眞立獨啓中請還收澳·洛量移之命。請還收林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移放還之命。軍器寺副正曺浩,請命拿鞫。完豐府院君李曙,請命推考。加里浦僉使蔣後琬,請命罷職。答曰,不允。
崔葕,以都摠府意啓曰,今日入直軍士,當爲中日習射,請出標信。傳曰,知道。
內醫李春楊書啓,領府事鄭昌衍病症,大槪,腹痛後重,不思粥飮,與前一樣,故氣息如縷,一向委頓,而病人言,至今生活,聖恩罔極,而身病未有易差之勢,內醫往來,尙今未已,不勝惶恐,罔知所措,願停往來云云。傳曰,別無用藥之事,則姑勿往來。
敎慶尙道觀察使兪伯曾書,王若曰,古者帝王,重承流宣化之寄,今之觀察,卽方岳連帥之官,惟予其難,非卿莫可。惟卿,簪纓舊族,鍾鼎世家,王庭初儀,傳九苞於累葉,相門符彩,瑞一角於諸孫,敦大而淸明,剛方而信厚。早拾科第,暫試雕龍之才,適遇風雲,得成拊鳳之績,出入銀臺·玉署,蔚然賢大夫名稱,歷敭柏府薇垣,綽有古諍臣風彩,推第一於地望,擢佐貳於銓衡。簡自予心,詢于僉擧,按藩湖右,則軍兵安堵,受命畿輔,則控禦得宜,纔經險夷,屬望蓋久,事有緩急,注意方隆。又玆方面之擇人,宜屬國耳之盡職。玆授卿以慶尙道觀察使兼兵馬水軍節度使巡察使,思布憩棠之化,毋憚行李之勞,往卽乃封,以宣予意。乃睠新羅之古國,實我東土之南門,七十州文物衣冠,可謂盛矣,一千年遺風餘俗,猶有存焉。粵自喪亂以來,未復昇平之治,數字缺徵發悉輸十餘字缺之無告,矧軍政,未有七八字缺治法征謀,不可偏廢,五六字缺緩之則有解弛之憂,急之則有窘迫之患,可以集衆事,而八九字缺合宜,遇事相度,而後擧五六字缺情之繹騷。凡人雖易於樂成,愚俗固難與慮始,蒼生鴻雁之安集,寧可失時?赤子龍蛇之樞機,固宜罔忽,激濁亶在於潔己,率物不外乎澄源,方玆攪轡而慨然,必有解印而去者,官通訓任卿自斷,罪大辟稟予以裁。方隅策應之得失,安危所關,黜陟臧否之異同,休戚攸繫,諒無間於內外,宜共濟于艱難。故玆敎示,想宜知悉。知製敎朴弘美製進。以上燼餘
上在昌慶宮。停常參·經筵。
韓必遠,以增廣別試武科二所試官言啓曰,五六字缺在十九合啓中書箭差備擧子所射木。此以下五行缺
五字缺啓曰,措語已見上請還收佶·億·健等放還之命。答曰,毋煩。持平尹絳來啓曰,語已見上請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移之命。大男請依有司,照律施行。答曰,勿煩。
獻納金元立來啓曰,措語已見上請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·朴弘猷·李明·陳好善等量移放送之命。軍器寺副正曺浩,請命拿鞫。加里浦僉使蔣後琬,請命罷職。完豐府院君李曙,請命推考。傳曰,勿煩。蔣後琬遞差。
金慶徵啓曰,監司及守令有闕,政事,何以爲之?敢稟。傳曰,明日爲之。
崔葕啓曰,蔣後琬遞差事,傳敎矣。臺諫方以罷職論啓,遞差承傳,不得捧之之意,敢啓。傳曰,知道。
答玉堂箚曰,毋庸堅執。元箚見下
趙緯韓,以備邊司言啓曰,開城留守狀啓內,漣川縣所捉缺人,作妻八名,皆是我國女人,而二名則漣川縣人云,而漣川縣監全不爭辨奪取,任其公然率去,其不職之狀,極爲可駭。縣監李昌祚,從重推考,以懲後弊事,京畿監司處,行移,何如?傳曰,允。
趙緯韓,以兵曹言啓曰,凶咎馬分給時,試才規例,別單開錄以入之意,敢啓。傳曰,知道。
趙緯韓,以備邊司言啓曰,以本司黃海監司狀啓,高起門打殺漢人事,回啓,傳曰,代死與償命,其事異耶?問于承旨事,傳敎矣。觀元狀啓措語,則以償命與殺錢爲言,而回啓則改以代死與償命。所謂償命,似指殺錢爲言,不必文書,彼此措語不同,似當還出給,更爲明白回啓而已,踏啓字,何以爲之?傳曰,下語之意,問于本司郞廳事,傳敎矣。臣等之意,殺人者,自有其律,而情涉可矜,則以財贖命,亦有送言,令監司將此意,觀勢處置,而措語不能明白,致勒下問,不勝惶恐,回啓內改付標以入之意,敢啓。傳曰,知道。
趙緯韓啓曰,以備邊司黃海監司狀啓,高起門打殺漢人事,回啓,傳曰,代死與償命,其事異耶?問于承旨事,傳敎矣。觀元狀啓措語,則以償命與殺錢爲言,而回啓則改以代死與償命。所謂償命,似指殺錢爲言,不必文書,彼此措語不同,似當還出給,更爲明白回啓而已,踏啓字,何以爲之?傳曰,下語之意,問于本司郞廳。當在上
以戶曹參判鄭蘊初度呈辭,傳于金慶徵曰,調理出仕。
韓必遠,以弘文館意啓曰,本館下番,只有副應敎,臣沈之源,副校理臣朴遾,修撰臣洪命一,副修撰臣鄭雷卿,校理臣成以性,而之源則纔經試所,以兼弼善入直侍講院,雷卿則以京試官,時在全羅道,以性則以親病受由下鄕,只有臣遾·臣命一,逐日入直,已過一朔矣。臣命一,父病偶重,勢難仍在直所,而他無交替之人,入直之事,殊極可慮。請於明日政事,上下番闕員,以在京無故人,差出,牌招入直,何如?傳曰,依啓。
內醫朴頵書啓,錦南君鄭忠信,病勢日漸,危苦之狀,在三嘉縣時,已爲書啓。觀其氣力,則萬無行路之勢,而不聽留住調理,且待退暑之言,力疾登程,寸寸前進,今到高靈,勞傷添發,飮食頓廢,精神昏憒,氣息奄奄,連用淸心元·獨蔘湯,以扶元氣。大槪,元症雖痰,而目今氣血俱脫,形容焦枯,不可純用治痰之藥,滋陰健脾湯,乃滋血補氣,豁痰鎭心之劑也。本方加香附子便炒一分·黃蓮薑汁炒·片芩酒炒各五分·枳實麩炒七分,倍人蔘·半夏,朝用此藥,夕投獨蔘湯,以爲峻補氣血之地。老炎方酷,冒暑行役,雖無病之人,難免致傷,而況此重病之人乎?以此極爲憫慮。且氣乏之餘,獨蔘湯和竹瀝·薑汁用之,則顯有稍勝,而齎來者只五貼,生材中路乏絶,則得用無路,黃連亦將垂乏,詮次啓達。傳曰,竝爲下送。
弘文館行副提學臣洪霶,副應敎臣沈之源,副校理臣朴遾,修撰臣洪命一等,伏以,王法至嚴,不可屈法,而伸恩大義所在,亦不可牽私而掩義,佶等還收之請,三司論執,辭已竭矣。一國公共之論,聖明亦已洞燭,而留時引日,數字缺尙靳一兪,臣等竊惑焉。如使佶等,因赦放還於輦轂之下,自同平人,則時勢日益艱危,逆節又復闖生,安知他日兇逆之徒,屬心於佶等,不復如孝立之於逆珙乎?臣等職忝論思,非不知將順聖意之爲美,而事關國家,他不暇計,慮患之道,不可少忽。請加三思,快從合啓之論。取進止。批答見上以上燼餘
上在昌慶宮。停常參·經筵。
有政。吏批,判書李聖求進,參判徐景雨未肅拜,參議朴潢進,都承旨金慶徵進。
兵批,判書李弘胄進,參判尹履之進,參議洪命耉進,參知趙邦直病,左副承旨趙緯韓進。
吏批啓曰,玉堂闕員,以在京人差出事,命下矣。在京無故之人乏少,不得已相避人員及兵曹郞官竝擬,且全羅監司將爲差出,而擬望之人乏少,本道守令中竝擬,何如?傳曰,依啓。兵曹郞官,勿擬。
兵批啓曰,五字缺眞卿,箇滿當遞,而擬望之人乏少,水使及守令中可合人,竝擬,何如?傳曰,依啓。兵批啓曰,公淸水使,今當差出,而在京武臣中,絶無可擬之人,僉使·營將中可合人,竝擬,何如?傳曰,依啓。
吏批,鄭世矩爲通政大夫守全羅道觀察使,趙邦直爲通政大夫守全州府尹,李爲通政大夫兵曹參知,李景曾爲通訓大夫行議政府舍人知製敎兼春秋館編修官,兪汝諧爲通訓大夫行宗親府典簿,洪瑱爲通訓大夫行開城府都事,洪命一爲通訓大夫行弘文館副校理知製敎兼經筵侍讀官,沈澤爲通訓大夫行掌隷院司評,李行遇爲通德郞行司諫院正言,金益熙爲奉直郞行弘文館修撰知製敎兼經筵檢討官春秋館記事官,金霱爲通訓大夫行弘文館修撰知製敎兼經筵檢討官春秋館記事官,缺坽爲奉正大夫行成均館典籍,朴宗阜爲承議郞世子侍講院司書,李梣爲通訓大夫行典牲署主簿,參外奉列大夫行世子侍講院說書趙重呂,奉訓郞行廣興倉副奉事邊虎缺務功郞行司饔院參奉邊命益,承訓郞行濟用監參奉柳道三,奉直郞行昌陵參奉柳成吾,鄭慶業爲通政大夫行咸安郡守,嚴榥爲嘉善大夫行靈巖郡守,朴㤥爲通訓大夫行缺城縣令,柳時慶爲通訓大夫行陽城縣監,承仕郞行慶基殿參奉裵命全,奉訓郞行慶基殿參奉洪柱溟。
兵批,李必榮爲嘉善大夫行同知中樞府事兼五衛都摠府副摠管,申應材爲兼五衛將,羅允素爲兼五衛將,許謙爲兼司僕將,許完爲慶尙左道兵馬節度使,閔應騫爲數字缺行五衛都摠府都事,尹棨爲禦侮將軍行龍驤衛副司果,尹集爲定略將軍行龍驤衛副司果,洪柱一爲振威將軍行龍驤衛副司果,盧悌誠爲秉節校尉龍驤衛副司果,柳持敬爲折衝將軍公淸道水軍節度使,辛慶英爲折衝將軍行咸鏡南道兵馬虞侯,李厚輿爲折衝將軍行臨淄鎭加里浦水軍僉節制使。
持平尹絳,正言兪榥來啓曰,臣等將還收佶等放送之命事,累月論啓,辭竭意窮,而天聽邈然,一向邁邁,將臣等,辭不達意,不能上格耶?抑殿下仁愛之至,不得專於宗社大計耶?珙之屢出逆口,今不須盡陳,而與孝立通謀,散銀募兵等說,許多諸賊之招,如出一口,逆狀昭著,神人共怒,合置孥戮之典,而只斷佶等以流竄,聖德深仁,高出千古,至於今日,乃欲全釋,揆諸百世之典章,宗社之大計,寧有是理?況今日人心,甚至於莫可收拾,天災國勢,日甚艱危,慮患之道,日甚一日,豈可輕爲親愛之政,而忽禍亂之機微者哉?蔡仲之封,爲其率德改行也,淮南諸子之分第,爲其國勢鞏固,能制其死命也。臣等聞佶等,遷縶海島,猶有作弊之事,島中居民,不堪其苦,豈是悛惡自新之人乎?目今軍旅十年,遠近繹騷,事大交隣之費,皆出於不得已,而征徭之及,所在怨咨,訛言日興,鳥驚魚駭,豈可使嫌逼之徒,置之形勢之地,使思亂之民,交煽疑似之言乎?臣等雖不敢保有是事,殿下亦安得必其無是事乎?到此地頭,劑量公義私恩之輕重,斟酌宗社骨肉之大小,則其不得相掩也,章章明矣。殿下今日恩之者,適足以禍之也,臣等之苦口力爭,至此不已者,自以爲國家計深且密也,決不可以殿下惻隱之意,有所將順也,未蒙允兪之前,亦無退去之理。請加深思,亟賜一兪。答曰,所論過矣,更勿瀆擾。
持平尹絳來啓曰,措語已見上,在十數日尹降獨啓中請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任緩·李之皓·朴規·朴弘猷·李明·陳好善等量移之命。大男請依有司,照律施行。答曰,不允。
正言兪榥來啓曰,在十九日洪柱一啓中見上請亟收澳·洛量移之命。請還收林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·朴弘猷·李明·陳好善·安佺等量移放送之命。軍器寺副正曺浩,請命拿鞫。近來士大夫之間,或不能以廉隅自礪者,多有關節請囑之弊。春秋信使多以武臣差遣,而所帶軍臣,或因關節,或因賄賂,無賴武夫及市井雜類,任意帶率,名爲軍官者,多載物貨手,私行買賣之事,虧損國體,見輕夷虜。今番備局之請送文官者,意非偶然,若不嚴立科條,以爲一定之規,則後弊難防,請自今行爲始,信使軍官,皆以曾經守令武臣,使之別擇自望,如有不遵禁令,間以雜類帶去者,摘發重究事,奉承傳施行。答曰,依啓。曺浩推考,澳·洛·林健等事,不允。
趙緯韓啓曰,今見平安兵使尹璛狀啓,則所受密符,令軍官上送矣。新兵使未交代之前,經先上送,爲違前規,且無愼重之意,請推考。傳曰,依啓。
崔葕啓曰,曺浩推考事,命下矣。臺諫方以拿鞫論啓,推考承傳,不得捧之之意,敢啓。傳曰,知道。
崔葕,以都摠府言啓曰,當日午時,闕內入直軍士摘奸,則內禁衛朴成一·申成立·沈承龍缺宗敏·張受命,兼司僕黃後憲·宋時燦,羽林衛黃缺趙永壽,正兵黃奉汗·崔㗟世·朴繼守·全仲金等,無緣闕直,正兵金仲男軍裝有頉,極爲駭愕,禁軍缺自萬,令攸司推治,而該曹循例治罪,故禁軍等視若尋常,全不畏戢,每使摘奸,則闕點之數,尤爲甚焉。禁軍及軍士等,從輕重自本府治罪,且五字缺內羽林尹彦信摘奸後,不告將前,經先數字缺事極駭愕,從重治罪,何如?傳曰,依啓。禁軍姑數字缺令該曹推治。
以慶尙左兵使許完處,諭書·密符授送事有旨,傳于崔葕曰,前給密符仍授。
以備忘,傳于韓必遠曰,來月念後,欲爲謁聖,此意言于該曹。
趙緯韓,以兵曹言啓曰,慶尙左道兵使許完,以公淸水使,方在任所,公淸水使柳持敬,以全州營將,時在本道,竝除朝辭赴任事,下諭,何如?傳曰,依啓。
韓必遠,以弘文館言啓曰,新除授修撰臣金霱,時在試所,修撰臣金益熙,時未署經,下番無入直之員,不得已上番一員,姑降下番之意,敢啓。傳曰,知道。
內醫許潚書啓,領敦寧府事金尙容眼疾,視一成雙之症,近日則近視之物,不爲成雙,此則似有差效,而遠視之物,則無不成雙,而且有眩症,必是藥力甚少,元氣未易蘇復之致。前加入八物湯,更加黃連炒·天麻各五分,連用爲當,詮次啓達。傳曰,加送。
韓必遠,以承文院言啓曰,前權知副正字金廈缺許博,方在罷散中,依前例肄習官啓下,付軍職冠帶常仕,何如?傳曰,依啓。
韓必遠,以武科一所試官言啓曰,擧子趙璋,木箭三矢內,一矢靑帳,退一百二步,已爲遠射,而第二矢發射之後,拾箭官落矢之處,趁未尋得,偶得他矢,不察字標,矇然打錚,而其後,量箭監察,知其無標考矢之迹,果是常時習箭,而非此人之矢,使拾箭官,更爲率軍士,搜得本矢,則亦退七十步遠射,而旣被打錚,自試所不敢擅給,敢此仰稟。拾箭官難免不察之失,亦爲推治,何如?傳曰,依啓。厥矢亦爲用之。以上燼餘
上在昌慶宮。停常參·經筵。
金慶徵啓曰,左承旨臣睦敍欽服制,時未出仕,右承旨臣韓必遠,左副承旨臣趙緯韓,今日皆以病不進,同副承旨臣具鳳瑞,自去夜猝患癨亂,上吐下泄,病甚危苦,今方痛臥,不得察任,勢難在直治療,而廳中,只有臣金慶徵,右副承旨臣崔葕,不但事體未安,各該房公事出納之際,多有難便之事,聞韓必遠·趙緯韓之病勢,俱得向差云,牌招察任,何如?傳曰,允。
崔葕啓曰,左承旨睦敍欽,同姓六寸妹幼學李守缺妻睦氏,身死服制,已行四日,出仕,何如?傳曰,依啓。
持平尹絳,正言兪榥來啓曰,珙之屢出逆口,今不須盡陳,而與孝立通謀,散銀募兵等說,許多諸賊之招,如出一口,逆狀昭著,神人共怒,合置孥戮之典,而只斷佶等以流竄,聖德深仁,高出千古,至於今日,乃欲全釋,揆諸百王之典章,宗社之大計,寧有是理?況今日之人心世道,莫可收拾,天災國勢,日益艱危,慮患之道,日新一日,豈可輕爲親愛之情,而忽禍亂之幾微哉?蔡仲之封,爲其率德改行,淮南諸子之分第,爲其國勢鞏固,能制其死命也。臣聞佶等,羈縶海島,猶有作弊之事,島中居民,不堪其苦,豈是悛惡自新之人乎?目今軍旅十年,遠近繹騷,事大交隣之費,皆出於不得已,而征徭之及,所在怨咨,訛言日興,鳥驚魚駭,豈可使嫌逼之人,置之形勢之地,使思亂之民,益煽疑似之言乎?臣等雖不敢保有是事,殿下亦安得必其無是乎?到此地頭,劑量公議·私恩之輕重,斟酌宗社·骨肉之大小,則其不必相掩也,章章明矣。殿下今日恩之者,適足以害之也,臣等之苦口力爭,至於此極,自以爲國家計深且密也,決不以殿下區區惻隱之意,有所將順也,未蒙允兪之前,決無退去之理,請加深思,亟賜一兪。答曰,已諭。
持平尹絳啓曰,措語見上請還收澳·洛·康文翼·林健·崔濩·申恜·沈之淸·尹昈·申瑞廷·辛敬業·李宗英·朴乾甲·朴弘猷·李明·陳好善等量移之命。大男請依有司照律施行。答曰,不允。
正言兪榥來啓曰,措語見上請還收澳·洛量移之命。請還收林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴乾甲·崔應虛·全璥·任瑗·李之皓·洪德民·朴弘猷·李明·陳好善量移之命。曺浩,請命拿鞫。答曰,不允。曺浩事數字缺處之未晩,不必强論。
趙緯韓,以增廣別試武科二所試官言啓曰,今日六兩試取時,擧子李自顯名出呼之,則有一擧子,應呼而入,問其名,則云是李自顯也,問其役名,則云是武學也,問其父名,則云是一良也,問其居住,則云是江華也。臣等考其長冊,則李自顯之姓名,果有之,而職名,則將仕郞也,父名,則惟中也,良久詰問,終不直言。臣等招江華人,使之見面,則非是李自顯也,此乃徐天繼云,故使考長冊,果有徐天繼之姓名,而木箭亦已入格,父名果是一良也。渠以李自顯終始僞稱之狀,極其殊常。雖未有已然之跡,而不無綢繆之事,令攸司收禁處置,何如?傳曰,拿推。
趙緯韓,以備邊司言啓曰,虜中所送國書,在前專委於大提學,大提學遞差之後,今承文院副提調李植主掌出矣。李植,長於辭命,而不預本司文書未諳事情,故今番國書,頗沒應入之語,卽令改撰,而仍命宣祖朝有李好閔·李廷龜等,本司副提調差下,專掌咨奏文書之例,今亦以李植差下副提調之任,使之諳閱事情,以爲撰修國書之地。且令承政院依例稟旨,大提學圈點差出,宜當,敢啓。傳曰,依啓。
趙緯韓,以司僕寺提調言啓曰,兵曹啓辭內,今此凶咎馬,令司僕寺,參酌軍兵多少,分給于各衙門,似當,傳曰,依啓事,傳敎矣。濟州上來凶咎馬,除病故及帖子分給餘存者,一百二十匹,當以此數分給,而京外各樣軍兵等,試才入格多少,臣等亦難料得。大槪,馬匹多少,當問于本寺,入格低昴,非本寺之事,請自本兵將此馬匹元數,斟酌稟裁,似爲得宜,惶恐,敢啓。傳曰,依啓。
韓必遠,以侍講院言啓曰,本院下番四員內,兼司書金慶餘本曹呈旬,司書朴宗阜,說書趙重呂未肅拜,兼說書臣南老星,方爲入直,而臣等,則以實錄曝曬事,慶尙道·江原等道,將爲出去,而實錄開庫日期臨迫,數日內發程,可無不及之患,而院無替直之員。請司書朴宗阜,說書趙重呂,竝牌招肅拜,使之推移入直。傳曰,依啓。
以備忘,傳于韓必遠曰,歸厚署棺板二部,送于內需司事,言于該曹。
以工曹參判李時白,公州地掃墳呈辭,傳于韓必遠曰,給由馬,澆奠床備給。
崔葕,以都摠府言啓曰,今日入直軍士,中日習射,請出標信。傳曰,知道。
世子侍講院說書趙重呂,伏以,臣性本疎愚,才無寸長,雖尋常庶官之職,亦難堪任,故自竊科以來,恒切憂懼。玆者謬恩輒加,遽授本職,自顧其中,益增悚惕,況臣於頃年曾忝翰苑之選,勘薦之人,竟以主張被劾,其時曲折,聖明想已洞燭,而臣之不肖,已無足言。況玆春坊之職,所係甚重?宋臣眞德秀曰,太子從官,重於他選,必須擇多聞博洽之人然後,方有勸講之益,其所以重是選也,爲如何哉?然則官有彼此之殊,本無輕重之別,臣何敢含容泯默,自取汚玷,而非特此也,臣之言病,極涉猥濫,然而薪樸之病,聖人所憐,芻蕘之懷,上聞有路,則豈可以小官之嫌,而自外於君父之前乎?臣所患風瘡,逢秋轉劇,瘡口濃潰,完合無期,平展坐臥,猶不缺其痛楚,故著作之拜,今已累日,尙未出肅,況此書筵重地,決無一刻供職之望,情勢到此,罔知自處,冒昧萬死,仰瀆天聽。伏乞天地父母,俯察至懇,遞臣職名,則生成大德,糜粉難報,而曲遂之仁,無物不被矣。臣無任震越懇祈之至,謹昧死以聞。踏啓字而下。
弘文館副校理洪命一,伏以,臣父瑞鳳,自四五日前,患胸隔痰塞之病,連腹浮脹,其五六字缺日夜痛叫,臣所當卽爲出去扶持,而時無替直之員,勢難推移。臣父所患,是猝得之症,醫藥調治,則庶幾漸次差復,不敢煩籲於聖明之下,黽勉仍直矣。今則症勢添劇,呼吸不通,專絶粒米,氣力難支,臣憂遑憫迫,罔知所處,伏乞聖慈,亟遞臣職,保得出救父病,千萬幸甚。臣無任懇祈切祝之至,謹昧死以聞。傳曰,給由。
承政院同副承旨具鳳瑞,伏以,臣自去夜,猝得癨亂之症,胸腹之痛,一時俱作,良久窒塞,不省人事,呻痛之聲,連宵不止,幸賴入直醫官,多方救療,夜半之後,始得上吐下泄,元氣薾然,委身臥痛,此則一院同僚之所共知。病勢如許,不得察任,政院,非調病之所,不得已扶曳出去。伏乞聖慈,俯察危懇,亟遞臣職,以便公私。臣不勝惶恐隕越之至,謹昧死以聞。答曰,省疏具悉。爾其勿辭,調理察職。
以副校理洪命一上疏,傳曰,禮曹判書洪瑞鳳家,遣內醫看病。
內醫劉正邦書啓,行禮曹判書洪瑞鳳病症,大槪,自本月二十二日早朝,猝患胸腹痛極苦,初以爲今夏極熱,過喫冷物,秋氣旣生之後,其害始發,而着襦衣發汗,則少無見效。二十三日,上腕·中腕之間,以手按之,則痛不可堪,視之則痛處浮起,大如兩缺呼吸拘急,不能屈伸,行動時則刺痛云,此必是濕痰凝結於胃脘間而然也,似非成腫之候,宜以白芥子炒·硏連翹各一錢·黃蓮薑汁炒·枳殼·神麴炒·缺七分·靑皮·木香各五分,平陳湯連用,宜當,詮次啓進。傳曰,劑送。
下直,寧越郡守李師缺以上燼餘
上在昌慶宮。停常參·經筵。
金慶徵啓曰,咸鏡南道兵使李浣,以年少武臣,不識事體,本營審藥朴文湜,瓜滿見遞之後,偃然馳啓,敢請仍仕,猥濫極矣。從重推考,以懲後人,何如?傳曰,依啓。
掌令尹烇,正言李行遇來啓曰,珙之屢出逆口,今不復盡陳,而與孝立通謀,散銀募兵等說,許多諸賊之招,如出一口,逆狀昭著,神人共怒,合置孥戮之典,而只斷佶等以流竄,聖德深仁,高出千古,至於今日,乃欲全釋,揆諸百王之典章,宗社之大計,寧有是理?況今日人心世道,莫可收拾,國勢日甚艱虞,慮患之道,日新一日,豈可輕爲親愛之政,而忽禍亂之機微哉?蔡仲之封,爲其率德改行也,淮南諸子之分第,爲其國勢鞏固,能制其死命也。聞佶等羈縶海島,猶有作弊之事,島中居民,不堪其苦,豈是悛惡自新之人乎?目今軍旅十年,遠近驛騷,事大交隣之費,皆出於不得已,而征徭之及,所在怨咨,訛言日興,鳥驚魚駭,豈可使嫌逼之人,置之形勢之地,交煽疑似之言乎?臣等雖不敢保有是事,殿下亦安得知其無是乎?到此地頭,劑量公義·私恩之輕重,斟酌宗社·骨肉之大小,則其不得私掩也,章章明矣。殿下今日恩之者,適足以害之也,臣等之苦口力爭,至於此久者,自以爲爲國家計深且密也,決不以殿下區區惻隱之意,有所將順也,未蒙允兪之前,決無退去之理。請加深思,亟賜一兪。答曰,勿煩。
掌令尹烇來啓曰,措語見上,在十九日尹絳獨啓中請還收澳·洛·康文翼·林健·崔濩·申恜·沈之淸·尹昈·蔡有濟·申瑞廷·辛敬業·李宗英·朴乾甲·全璥·任瑗·李之皓·李明·陳好善等量移之命。大男請依有司照律施行。答曰,不允。
正言李行遇來啓曰,在十九日洪柱一獨啓中請還收澳·洛量移之命。請還收林健·崔濩·康文翼·申恜·沈之淸·尹昈·蔡有濟·辛敬業·申瑞廷·李宗英·李埁·李慕·朴規·朴乾甲·李淸·崔應虛·全璥·任瑗·李之皓·洪德民·李明·陳好善等量移放還之命。答曰,不允。
崔葕,以右邊捕盜大將言啓曰,壬申年政,延陵府院君李好閔家,明火賊姜福等八名,捕捉推問,則其作賊形止及諸處作賊殺害人命之事,箇箇承服,援引同黨,畿內果川·安山·仁川等地多有之,秘密行移捕捉矣。仁川所在人香孫·允男·奴春香及其子香卜·孔吟伊及其缺甫目奴唜男·鄭唜卜奴武生·者斤卜·趙延明·朱明·金公男·佛金·佶伊·希同·崔景涵奴得金·丑己,果川賊人奴孝男·乭金,及其弟乭孫四五字缺應男·允男及其子許弄·文德男等,缺仁川官則只獲香孫·趙延明,安山官則文德男·莫男·允男等上送,其餘一自香孫及安山府被捉後,皆以逃散,不得捕捉云。本月二十四日成貼,兼任富平府使所報內,香孫援引趙延明·者斤卜捕捉,使哨官蔡宗一,刑吏閔起賢,押領上送,而行到陽川地小時洞,戌時量,持弓矢十餘人向出,上項賊人者斤福奪去,只以哨官·刑吏,衆寡不敵,日且夜深,被奪勢也云云,看來極爲驚駭。此賊之黨甚多,京外布滿之說,本廳旣得所聞,發定窺伺,已久矣。今者,艱捕若干賊黨,已爲就服,其同黨旣有盡捕之端,而各官視之尋常,托以已逃,不爲盡力捉送,極爲未便。至於已捕之賊,哨官·刑吏,押領,行至中路,爲同黨被奪者,果是本府之境,其同儻之衆,可知。令本道見失哨官·刑吏,各別治罪,二字缺逃躱賊人者斤福及㤼奪同黨前行移援引之賊,令討捕使跟尋,竝捕推覈定罪事,本道監司處,亦爲行移之意,敢啓。傳曰,依啓。
崔葕,以兵曹言啓曰,司僕寺官員,以提調言來啓曰,兵曹啓辭內,今此凶咎馬,令司僕寺參酌軍兵多少,分送於各衙門爲當,傳曰,依啓事,傳敎矣。濟州上來凶咎馬,除病故及帖字分給餘存者,一百二十匹,當以此數分給,而京外各樣軍兵等,試才入格多少,臣等亦難料得。大槪,馬匹,則當問於本寺賞格低仰,非本寺之事,請自本兵將,此馬匹元數,參酌稟裁,似爲得宜,敢啓,傳曰,依啓事,下敎矣。今此軍兵試才,別無入格定限之規,當以司僕寺分送馬匹數,較以劃數高下,接次分給而已。自本曹處置難便,依前啓辭,令司僕寺,量宜分送各衙門試才處,分給宜當,敢啓。傳曰,四五字缺殊未妥,當自本曹,參酌分送。
以三字缺朴東善掃墳呈辭,傳于崔葕曰,給由馬,澆奠床備給。
內醫朴頵書啓,錦南君鄭忠信所患之症,與前一樣,而日行徐徐前進,今到尙州。病勢之危困,元氣之漸敗,已至無形,尙能支保,得達遠路者,或不無連用補藥之效也。今則脅下聚痰,爲藥所侵,散在服中,輪囷苦痛,卽以小調中湯加南星薑汁炮·人蔘·白朮·白茯苓·遠志各一錢,時方用之,而零星藥材,非但中路缺霾,盡爲失性,未及上京之時,亦將乏絶,前頭繼藥,極爲悶慮,詮次啓達。傳曰,此藥次,卽爲下送。
趙緯韓,以增廣別試初試武科二所試官言啓曰,昨昨日有擧子李萬郁稱名者,來訴曰,前守門將鄭興慶因嫌停擧者,今已四年云。臣等招致鄭興慶問之,則答曰,吾曾除守門將之時,守門將先生等,問于李晩郁之兄晩馨曰,鄭興慶之門地,何如?答曰,守門將則可也。守門將曰,何以謂之耶?此必僅可,而未足之辭也。晩馨更不救護,故守門將等,以此終不許受,以致失職,吾常憤憤,而他無雪憤之事,果爲停擧云。臣等聞其言,極爲駭愕,卽欲啓知,而事涉煩瑣,不敢啓稟矣。卽者,又有擧子,內禁衛金智男,持公文,訴于臣等,見其公文,則乃呈兵曹立旨也。其立旨有曰,今正月等赴京軍官金應吉,司猛付祿後,仕缺金愛男·金就宗等,塗擦應吉之司猛薦後,金就宗之司勇,換以書塡,厥後就宗所爲,現露汰去矣。就宗意以爲,金智男書給所志,以致現露,以此懷嫌,常常發說,故智男慮有他日之害,或停擧之事,具由呈兵曹,則以後考施行題給者也。大槪,先生之停擧擧子四五六字缺至於因嫌停擧,唯意所欲,則其流之弊,最可爲恤。今此鄭興慶之言曰,他無雪憤之路,果爲停擧云。其時因本廳公議,竟不許受之事,本若二字缺官等無所知之,以此見之,則其爲懷嫌,明白無疑。李晩馨已死,而延及於其弟晩郁,年久停擧,事極冤痛。金智男之被停,尤極冤抑,啓下祿缺狀單子,實爲塗擦換書,則其爲罪迹,想必明在本曹,懷嫌中傷之狀,更無可疑之端,而先生之停擧擧子,雖是古風,李晩郁·金智男等被停,亦涉冤抑。臣等目見場中呼冤,略陳其由,敢此稟裁。傳曰,知道。令該曹更査處置。
趙緯韓,以增廣別試初試武科二所試官言啓曰,科擧之至公無私,人孰不知,而差備官邊以惕同姓三寸姪邊完,置之於本所擧子之中,諱而不言相避。至於木箭六兩,俱爲入格,以惕所爲,極爲駭愕。擧子邊完,一邊削去矣,差備官邊以惕,從重推考,以戒冒法之意,惶恐敢啓。傳曰,知道。先罷後推。
崔葕,以義禁府言啓曰,太福等所二字缺係關綱常,一二者推鞫,何如?傳曰,允。
禮曹參判鄭蘊上疏,伏以,臣宿病沈痼之狀,前後疏單略陳之,今不敢更瀆,而自數日來,又得瀉痢之症,度數頻數,食飮頓減,此夏月飮冷無節之致,雖勤藥治,久未有效,僵臥旅舍,呻痛度日,出而供職,未可以時月期,禮部淸班,豈是養病之所哉?再呈辭單,政院見却,三度始入,又以調理出仕爲敎,臣之狼狽,一至於此,臣雖至愚,豈不自知?才無適用,德非時望,筋力已衰,無陳力就列之勢,疾病旣痼,有乞骸歸死之願。殿下昧臣之不肖,寵擢過隆,異數頻繁,臣誠感激,不忍永訣,逢彈不去,積謗任他,臣之情事,不亦慼乎?臣五六字缺必待大閑之年也。身有疾病則退去,年老則退去,是以或有年四十·五十而退,六十·七十以後而退去者,則相望于史冊中矣。臣今年六十七,而身病已至難醫,則可以去矣。發言無章,三司逢彈,至於累朔之久,則可謂不容於時議矣,此非可去之時乎?古之人,有一於是,猶恐其去之不速,況臣之兼有二字缺逢云乎?古之人君,雖於宿德重望,進退輕重於國者,無不許其退者,豈非優老體下之盛意,而亦關於礪世遂名之一大機也?況臣去留,無一分損益於國,而有同鳧雁之去來者乎?伏願殿下,哀臣至情,亟許退歸,使之不爲生行死歸之人,不勝幸甚。仍伏思惟,臣今將退矣,如不以所畜於胸中者,陳露於冕旈之下,而居然謝去,則不亦孤殿下之隆恩異數乎?不敢吹薤,冒陳瞽說,惟殿下之垂察焉。頃日風災,近古所無,屋瓦皆飛,拱木拔根,至於宗廟之內,社稷之中,顚拔者甚多,噫,此何等影象耶?盤錯之物,尙皆如此,況田疇之禾穀,耎弱之木花乎?臣聞畿甸之內,禾穀之秀而實者,落盡無餘,未秀者,莖節摧折乾枯,木花之實與未實者,幾盡凋傷,果若如是,民何所賴,而衣食之,國何所賴而責田賦乎?民而飢寒,國而虛竭,則其爲目前之慘,豈特如白虹之貫日,正殿之雷震而已哉?畿甸則聞之矣,未知七路,亦有是災否乎?人自嶺南·湖西來者,皆言其災之慘,甚於畿甸云,其餘五道,安保其獨免乎?當今末世,災異層疊,人之聞見者,亦以爲尋常,而不甚驚駭,是知守令之不置而不報,監司之不忽而不聞乎?臣目見災異,仰屋長吁,竊以爲大臣必言之,臺閣必陳之,其弛災之道,濟民之策,必有以處之矣。矯首跂足佇乎有聞矣,寥寥以至於今日,臣實未曉其意也。唯夫殿下克謹天警,益加惕念,召還大臣,盡釋言事之臣,雖宋璟言之善,何以加此?然而近於發號施令之間,未聞有五六字缺實者,獨何歟?臣聞應天以誠,七八字缺以虛,何謂應天之誠,只在殿下方寸之中耳。敬以直之於內,義以方之於外,操存之功,不昧於幽獨之中,省察之意,毋怠於酬應之際,使此心常明,無私欲之蔽,此心常警,無逸豫之萌,則殿下之心,上與天通,殿下之德,上與天合,已生之災,轉而爲祥,將來之變,稍而爲福矣。不此之務,而徒以應天云者,皆虛耳。臣竊聞之外間喧傳,禁苑,有龍池之勝,闕內,有侈靡之漸,宮省事禁,未必非流傳之誤,而若果有之,此實無前之變,莫大之災也。豈待大風之拔木·飄屋然後,謂之災也?成王一念之非,而致風雷之變,則安知今日之風災,不由於殿下之一念乎?伏願殿下,聞臣之言,自反於己曰,我無是事,此言胡爲至哉?卽誅譴臣,可也,放逐臣,可也。如有絲毫形似之迹,則卽自反於己曰,夫徵之不可掩如是,夫可廢者廢之,可已者已之,益加操存省察之功,痛絶私欲逸豫之萌,則天變不期弛而弛矣。何謂恤民之實,亦在殿下方寸之中耳?誠能誠以愛民,實惠以保民,視民之飢,猶己之飢,視民之寒,猶己之寒,一事之害民者去之,一惠之加民者益之,殿下旣以百姓之心爲心,則百姓亦以殿下之心爲心,平居,有庶幾無疾之願,臨亂,有親上死長之義矣,不此之懋,徒以愛民云者,皆虛耳。書曰,庶民惟星,星有好風,星有好雨。是以庶民得其所,則箕風畢雨,有節而爲瑞,庶民失其所,則箕風畢雨,失節而爲災。民之憔悴,未有甚於今日,則其類之應,豈不足以致大風狂雨之變哉?臣愚以爲,殿下亟命該司,下諭八道監司,詳審風災之輕重,量減貢賦之數,以示優恤之意焉。雖一匹之布,一斗之米,蠲之則民德之,加之則民怨之者,乃其常也。臣願殿下之斂德於民,而不欲斂其怨也。噫,缺者,九牛之一毛,而所得者,億兆之心,其利害得失之歸,六七字缺聞京畿·江原量田之役,始於六七字缺逢玆大無之年,擧此莫重之役,六七字缺擾多端,民安所恃,而不至於怨且散也?畿甸,根抵也,關東,荒僻之鄕也,尤當存撫,以保窮民,何必擧嬴,以速怨謗哉?臣愚以爲,稍待有年爲之。非不知臣纔離彈論,遽有此言,人謂病風,自知喪心,而愛君憂國之誠,得於天賦之初者,未嘗泯滅於中,而欲罷不能也。伏願殿下,以前所陳,憐臣之情事,而許其退去,以後所陳,自勉於聖躬,而申飭有司,着實擧行,以至於應天保民之實,有一毫裨補之益,則臣雖退死田里,亦不爲虛遭一世也。不然,而殿下以人微之言,而不加警惕,二字缺該曹以經費之恤,而不贊保民之實,則臣雖留在都下,不過竊祿之人焉而已,苟容之人焉而已,臣竊恥之。臣不勝瞻天戀闕,激切屛營之至,謹昧死以聞。答曰,省卿疏章,嘉卿愛君憂國之忠。所陳之辭,當留念而議處,以爲修身保民之藥。卿其勿爲退歸,隨事直言,以副予望。以上燼餘
上在昌慶宮。停常參·經筵。
下直,金山縣監李二字缺慶源判官金瀅。
崔葕,以義禁府郞廳,以委官意啓曰,弑主罪人大福等,三省推鞫事,命下矣。自前大祭齋戒,則刑曹文書出納未安,故推鞫不得爲之矣。來缺一日,社稷大祭齋戒,罷齋前推鞫,依前例不得爲之之,敢啓。傳曰,知道。
傳于韓必遠曰,數字缺三揀擇日,來旬間擇定事,言于該曹。
八九字缺以都元帥意啓曰,六七字缺無形,而六鎭尤甚,幸賴本道監司五六字缺國事,巡歷南北道,閱武施賞,以爲勸奬之地。至數字缺儲啓請木同,已爲下去,而猶且不足矣。自臣府艱難拮据,貿得二十餘同之木,使軍官領送北道,俾及監司出巡之時,刷馬十一匹,軍官所騎馬,所經一路,次次替送,何如?傳曰,依啓。
趙緯韓,以備邊司言啓曰,金得生等缺其厚待至贈五百餘兩銀子,在我不可無致謝之道,缺使例送禮單外,別爲一書,兼致別禮單,以示致感之意,恐缺情禮,敢稟。傳曰,知道。彼國之多二字缺銀兩,似有其間曲折,然送禮,無妨矣。
趙緯韓,以軍器寺官員,以都提調意啓曰,我國古有敬缺規例,而亂後四十餘年間,廢不擧,平時事知匠人,悉皆作故,只有乙卯年間傳習者一人,而亦已老病,若此人不傳而死,則平時流來之制,將永廢而難傳。本寺謹備物力,各樣火若干件,已爲措備,請令該曹稟旨定日,以爲擧行之地,宜當,敢啓。傳曰,依啓。
睦敍欽,以戶曹言啓曰,臣等曾聞,全羅監司元斗杓所備營儲,頻過前數,移文本道,使之量宜上送,缺欲爲補用之計,一邊移文公淸道,使之次次,傳送矣。今見領來軍官告目,則本道所送綿布一百六十同,作五十駄,已到振威,而畿甸,則必自宣惠廳題給駄價然後,方得打發,而若必啓下公事,則本廳亦不得任意題給,許多木同,留滯中路,無路運致,令本廳計數題給,何如?傳曰,依啓。
趙緯韓,以兵曹言啓曰,武科二所啓辭,擧子李晩郁·金智男等停擧,傳曰,知道。令該曹更査處置事,傳敎矣。今春等禁軍付祿時,內禁衛金應吉所付司猛薦狀,印後塗擦,換以金就宗之名,因應吉呈狀,憑覈得實,汰去就宗,而金智男之慮有後患,呈狀受立旨,亦爲眞的五六字缺停擧之狀,極爲痛惡。鄭興慶則七八字缺推問之時,鄭興慶·金就宗等,令攸司囚禁,依律重治,以懲後人,李晩郁·金智男,令試所處置,何如?傳曰,依啓。
內醫臣尹弘任書啓,行禮曹判書洪瑞鳳,病症非輕,連用加入平陳湯五服,則胸腹上浮處,堅硬刺痛,則稍減一分,似無成腫之患,而自去夜,添得赤痢,度數頻數,一日白粥,不過四五匙,且甚煩熱,氣力委頓,此皆腸胃中濕熱之所作孼也。宜就前藥中,加三字缺酒蒸·黃連酒炒·白芍藥酒炒各一錢,梔子仁·薑汁·枳殼·靑皮各五分,木香三分,元入中,白茯苓改以缺茯苓施用,爲當,詮次啓達。傳曰,劑送,往來看病。
崔葕,以武科一所試官意啓曰,今日騎射試才之時,擧子趙景暎,名在朱彦永之下,而徑先發馬缺中,擧子朴震仁,呼不之後,不有法令,冒犯入射,擧子姓缺玉生馬鈍,被錚之後,不待呼名,又爲入射,以致失次,未免紛擾之弊。如此之人,不可不懲,令攸司從重推治,以警他人,出馬差備官等,不能檢飭之失,亦爲推考,何如?傳曰,允。
掌令尹烇,正言李行遇來啓曰,珙之屢出賊口,今不須盡陳,而與孝立通謀,散銀募兵等說,許多諸賊之招,如出一口,逆狀昭著,神人共怒,合置孥戮之典,而只斷佶等以流竄,聖德深仁,高出千古,至于今日,乃欲全釋,揆諸百王之典章,宗社之大計,寧有是理?況今日人心世道,莫可收拾,國勢日甚艱虞,慮患之道,日新一日,豈可輕爲親愛之政,而忽禍亂於幾微哉?蔡仲之封,爲其率德改行也,淮南諸子之分第,爲其國勢鞏固,能制其死命也。臣等聞佶於羈縶海島,猶有作弊之事,島中之民,不堪其苦,豈是悛惡自新之人乎?目今軍旅十年,民心驛騷,事大交隣之費,皆出於不得已者,而征徭之及,所在怨咨,訛言日興,鳥驚魚駭,豈可使嫌逼之人,置之形勢之地,交煽疑似之言乎?臣等雖不敢保有是事,殿下亦安得必其無是乎?到此地頭,劑量公義私恩之輕重,斟酌宗社骨肉之大小,則不可相掩也,章明矣。殿下今日恩之者,適足以害之也,臣等之苦口力爭,至於此久者,自以爲爲國家計深且密也,決不以殿下區區惻隱之意,有所將順也,未蒙允兪之前,決無退去之理,請加三思,亟賜一兪。答曰,勿煩。
以備忘,傳于趙緯韓曰,今下弓矢于慶源判官金瀅,給送。
趙緯韓啓曰,本月十五日晝講時,知事洪瑞鳳數字缺秋信使朴之行,商賈帶行事,啓稟,蒙允,而臣昏不致察,未擧行矣。今見備局請推注書之啓,不卽擧行之罪,非注書之所失,專在臣身,不勝惶恐,伏地待罪。傳曰,知道。勿待罪。
崔葕啓曰,罪人大福三省推鞫時,委官何大臣進去乎?敢稟。傳曰,左相進去。
韓必遠啓曰,明日空日,大提學圈點缺之大臣·政府東西壁·六卿·判尹,命招之意,敢啓。傳曰,知道。
掌令尹烇來啓曰,措語見上請還收澳·洛·林健·崔濩·康文翼·申瑞廷·辛敬業·蔡有濟·李宗英·李埁·李慕·朴乾甲·李淸·崔應虛·全璥·任瑗·尹昈·沈之淸·李明·陳好善量移之命。大男,請依有司照律施行。答曰,流竄已久,大赦累經,參酌移配,固無不可也。大男,其情可恕,亦勿煩論。
正言李行遇來啓曰,措語已見上請還攸澳·洛量移之命。請還收林健·崔濩·康文翼·沈之淸·尹昈·申瑞廷·辛敬業·蔡有濟·李宗英·李埁·李慕·朴乾甲·李淸·崔應虛·全璥·任瑗·李明·陳好善·安佺等量移之命。答曰,流竄旣久,大赦累經,參酌移配,固無不可也。
趙緯韓,以備邊司言啓曰,秋信使入去時,商賈駄數,今日已爲酌定,入啓矣。其後傳聞頃日筵中,有商賈依例率去之敎,而未能的知,自本司,推問政院書吏然後,去十五日筵中說話及問于廟堂之敎,始爲謄送,其稽緩,甚矣。當該注書,請推。傳曰,依啓。以下缺以上燼餘
上在昌慶宮。停常參·經筵。
義禁府郞廳,以委官意啓曰,三省罪人太福,已爲物故,其同黨姜福只·莫男,元非綱常罪人,似無三省推鞫之事,令本府處置,何如?答曰,允。禁府謄錄
上在昌慶宮。停常參·經筵。
午前陰,午後晴。
申時酉時,日暈。春坊日記柳一相校。日記郞廳申命佐書。
上在昌慶宮。停常參·經筵。
有政。吏批,以金霱爲弼善,金慶餘爲校理。玉堂日記
辰時巳時,日暈。春坊日記
上在昌慶宮。停常參·經筵。
上在昌慶宮。停常參·經筵。
謝恩,校理金慶餘。
上在昌慶宮。停常參·經筵。
上在昌慶宮。停常參·經筵。
有政。吏批,以任絖爲校理,洪柱一爲修撰,沈之源爲執義,金慶餘爲獻納,成以性爲持平。
副提學洪霶三度呈辭。遞差。
上在昌慶宮。停常參·經筵。
上在昌慶宮。停常參·經筵。
謝恩,校理任絖。玉堂日記
侍講院啓曰,本院上下番十員內,輔德成汝寬,辭職上疏到院,兼輔德韓興一,本司呈旬,兼弼善沈之源,避嫌退待,弼善金霱,文學卞時益,說書趙重呂,呈辭到院,兼文學未差,兼司書金慶餘,本院城上所,兼說書南老星,出使,只有司書臣朴宗阜,方爲入直,而上番將未免闕直。請輔德成汝寬,兼輔德韓興一,弼善金霱,文學卞時益,說書趙重呂,竝命牌招,使之推移入直,兼文學,後政亦爲差出。答曰,依啓。
又啓曰,今日牌招之員,皆以病不進,上番將爲闕員,請兼司書金慶餘,姑陞上番,使之入直。答曰,依啓。
卯時辰時,沈霧。春坊日記
上在昌慶宮。停常參·經筵。
有政。吏批,以沈之源爲應敎,吳端爲副校理,尹絳爲副修撰。玉堂日記
侍講院啓曰,本院上番兼司書金慶餘,避嫌退待,他無替直之員,請新除授弼善任孝達,文學宋希進,竝命牌招肅拜,使之推移入直。答曰,依啓。
吏批,任孝達爲弼善,宋希進爲文學。春坊日記
上在昌慶宮。停常參,只晝講。
講詩傳王風,自王之六,止君子于役二章章八句。入侍,知事崔鳴吉,特進官徐景雨,侍讀官任絖,記注官徐挺然,檢討官金益熙,記事官尹敉·李檜。玉堂日記
夜一更,月暈。春坊日記
上在昌慶宮。停常參·經筵。
謝恩,副校理吳端,副修撰尹絳。玉堂日記
上在昌慶宮。停常參,只晝講。
講詩傳王風,自君子陽陽,止其不以此也哉。入侍,知事崔鳴吉,特進官鄭蘊,參贊官具鳳瑞,侍讀官吳端,記注官徐挺然,檢討官尹絳,記事官尹敉·李檜。玉堂日記
上在昌慶宮。停常參·經筵。
副校理朴遾辭職上疏。遞差。修撰洪柱一,應敎沈之源辭職上疏。遞差。玉堂日記
上在昌慶宮。停常參·經筵。
有政。吏批,以洪命耉爲副提學,尹棨爲校理,洪命一爲副校理。玉堂日記
侍講院啓曰,本院下番四員內,司書朴宗阜,掃墳受由出去,金慶餘,今日政,吏曹正郞除授,未肅拜,兼說書南老星,以實錄曝曬事,慶尙道等出去,下番時無入直之員。請新除授說書尹文擧,牌招肅拜,使之入直。新除授輔德閔應亨,時在京畿楊根地,書筵入番事緊,斯速乘馹上來事,下諭,依前例,院書吏給馬下送,何如?傳曰,依啓。
又啓曰,說書尹文擧,啓請牌招矣。今聞行到盲橋,落馬重傷,不得來詣云。日勢已暮,他無入直之員,極爲可慮。兼司書金慶餘,牌招肅拜,使之入直,何如?傳曰,明日牌招。
吏批,以閔應亨爲輔德,洪柱一爲文學,尹棨爲兼文學,尹文擧爲說書。春坊日記
上在昌慶宮。停常參,只晝講。
講詩傳王風,自中谷有蓷,止兔爰三章章七句。入侍,同知事李聖求,特進官李溟,參贊官申得淵,侍讀官任絖,記注官徐挺然,檢討官尹絳,假注書金鋿,記事官李檜。玉堂日記
侍講院啓曰,兼司書金慶餘牌招肅拜後,病重,不得仍在直所,上疏呈政院出去,他無入直之員,新除授文學洪柱一,兼文學尹棨,請牌招肅拜,姑降下番,使之推移入直,何如?傳曰,依啓。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
夜三更四更,月暈。春坊日記
上在昌慶宮。停常參·經筵。
侍講院啓曰,書筵入番事緊,新除授說書尹文擧,謝前出仕,何如?傳曰,依所啓施行。春坊日記
上在昌慶宮。停常參·經筵。
夜三更,月犯昴星。春坊日記
上在昌慶宮。停常參·經筵。
謝恩,副校理洪命一。副提學洪命耉相避疏。遞。玉堂日記
夜一更四更五更,月暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
侍講院啓曰,本院官員十員內,兼弼善沈之源,被論不得行公,兼說書南老星,以曝曬未及上來,輔德·兼輔德·弼善未差,前頭擧動侍衛班列,將不得成形,後日政,闕員,盡爲差出,何如?傳曰,依啓。
又啓曰,今此增廣監試·東堂,各道入進榜目,江原道監試生員試,幼學李德益,父以通訓大夫掌樂僉正書塡,幼學崔尙賢,父以宣務郞兼春秋館記事官書塡,幼學宋相冉,父以通政大夫司憲府監察書塡,全羅左道監試生員試,幼學文獻徵,父以御侮將軍軍資寺主簿書塡,平安道東堂文科,幼學安瑛生,父以敦勇校尉內贍寺主簿書塡,試官不知姓名。慶尙右道東堂武科,多有落書處,咸鏡南北道監試及東堂武科,以成冊上送,全羅左右道東堂武科榜目,頭辭只書職緘,而不書姓名,俱違常規,殊無詳察敬謹之意。請各道試官及該道監兵使,竝推考。傳曰,知道。父職誤書事,勿爲推考。春坊日記
上在昌慶宮。停常參·經筵。
有政。吏批,以鄭蘊爲副提學。
修撰金益熙,以試官罷職。副校理吳端辭狀。罷職。玉堂日記
侍講院啓曰,前頭擧動臨迫,而上番六員內,只有文學洪柱一,入番累日,重得寒疾,勢難在直所。新除授輔德李尙伋,弼善柳景緝,兼弼善趙絅,請竝命招肅拜。且新除授兼輔德閔應亨,今在京畿楊根地,書筵入番事緊,斯速乘馹上來事,下諭,依前例,院書吏給馬下送,何如?傳曰,依啓。
吏批,以李尙伋爲輔德,閔應亨爲兼輔德,柳景緝爲弼善,趙絅爲兼弼善。春坊日記
政院啓曰,瑞山等官守令拿來時,兩官色吏,則令下去義禁府羅將,問名拿來事,分付之意,敢啓。傳曰,知道。
上在昌慶宮。停常參·經筵。
副修撰鄭雷卿,兼持平減下,肅拜。玉堂日記
辰時,日暈。未時酉時,日暈。春坊日記
上在昌慶宮。停常參·經筵。
上在昌慶宮。停常參·經筵。
義禁府啓曰,府都事李廷觀,以病不仕,王獄重地,不可久曠,改差,何如?傳曰,允。
又啓曰,以本府李之龍公事,傳曰,未承服之人,自下急請照律,有前規耶事,傳敎矣。李之龍受賕行奸,無一分涉冤之狀,而唯是可施之律,斬罪與杖流二科而已。自下申稟,致勤下敎,非止一再,而終始歸宿之處,則不過一律也。前承加刑似當,參酌施行之敎,故臣等愚意,此人之罪,衆招歸一,而且無嚴譓·眞伊等,更爲拿問之命,尤無覆査之路。上年十二月分,長淵府使朴䨞男,以稱念私事,致殺人命,拿鞫未承服之前,本府因議處之敎,以難免濫刑之罪,具由啓稟,依此照律事,判下矣。臣等昏謬,妄據此例,以致屢勤聖敎,極爲惶恐,元公事付標以入之意,敢啓。傳曰,知道。
又啓曰,差備官裴弘度·楊應祿,擧子李忔·李聖根等,議處事,判下矣。臣久在呈告,今始出仕,各人供辭,取考參商,則所言回互,得其要領未易,必須詳究當初試所各樣置簿帳冊及所謂監察所持試官手書然後,庶有歸宿之處,待日後議啓之意,敢啓。傳曰,依啓。禁府謄錄
夜一更,流星出右旗星下,入狗國星上,狀如鉢,尾長二三尺許,光照地。春坊日記
上在昌慶宮。停常參·經筵。
有政。吏批,以尹集爲修撰。玉堂日記
吏批,以洪柱一爲持平,宋希進爲文學。春坊日記
上在昌慶宮。停常參·經筵。郞廳申命佐書柳一相校
上在昌慶宮。停常參·經筵。
趙緯韓啓曰,大司諫金槃,再啓煩瀆,退待物論矣。傳曰,知道。
具鳳瑞啓曰,以刑曹今春分揀事粘目,傳曰,頃年下敎,詳考擧行事,判下,而此回啓中,備忘之語,不爲擧論,前下備忘,刑曹遺失而然耶?問啓事,傳敎矣。刑曹,以不能記憶,更無得知之路,回啓,傳曰,自本院考出日記事,傳敎矣。臣取院上五六年之日記,他承旨及郞廳分執,逐丈考見,則皆無現載處,而戊辰二月初三日,自上傳于左承旨李聖求曰,今見囚徒中,有以父逃亡之故,囚其子,數字缺前日傳敎之意,政院,何不敢察乎?李聖求以傳敎之意,問于刑曹,則啓曰,往年間,果有傳敎,而臣昏昧不能省記,未及致察云云。然則備忘之年月不遠,而亦不得考出,必是遺失而然也。到今八九年之久,考出無路矣。第念以此備忘,則該曹律官,書之冊子,以爲後世良法例也,未久而遺失,極爲可駭。丁卯·戊辰年間刑曹律官,囚禁治罪爲當。敢啓。傳曰,依啓。令本曹搜覓以入。
具鳳瑞啓曰,臣於戊辰年間,聞有金斗南者,以殺人之故,率其少子逸捕亡匿,該曹捉囚斗男之長子金觀,則金觀以不敢直告爲元情,自上以爲,子不可以證父,兄不可以證弟,特命放送云。又李克誠以殺人正犯推案入啓判府內,其弟克明,爲其兄自服,事甚可嘉,卽爲放送,實職除授,以彰其善云。其時聞者,莫不感動。此事與今番下問之意,似符,臣昨日欲以此取稟,而臣不敢謂此必其時之事,亦不敢以久遠耳目之所記,斷定入啓。今日將取見金觀公事,則與臣所聞,略相不同。又披閱己巳年二月日記,則以李克明之事,臺諫請還收,或意此際有備忘,而今無現出之處矣。然此二款年月,與昨日所考年月不同,且金觀公事,亦非推案,乃一丈公文也。今此金觀等公事,若其時備忘中事,則或可因此憑考,而旣無傳敎,不敢入之之意,敢啓。傳曰,知道。二字缺以上日記,詳考,可也。
申得淵,以軍器郞廳言啓曰,本廳郞廳軍器寺判官李文柱數字缺事,黃海道下送矣。今見所志,八月十四日到黃海道長淵,府使楊萬古,相議設局於薪串,缺旣已得之,募軍,亦不無願立者,而但此狀三字缺又値本道驅馬之役,募人未易,必待秋將數字缺役罷後,乃其容力,其前,則空留無益云。此時數字缺一日廚傳有弊,使之姑爲上來,徐待驅馬畢役,數字缺下送,宜當。敢啓。傳曰,依啓。
申得淵,以承文院官員言啓曰,向來各衙門往復咨文,多出朴希賢之手,而今則希賢年力衰謝,不可專責。前主簿辛喜季,聰敏有才,依宣廟朝許澂例,本院校檢除授,久於其任,勿爲遷動,俾察文書之事,如何?傳曰,依啓。
趙緯韓,以刑曹言啓曰,以本曹今春分揀事粘目,傳曰,頃年下敎,詳考擧行事,判下,而此回啓中,備忘之語,不爲擧論,前下備忘,刑曹遺失而然耶?問啓事,傳敎矣。今二十六日,今春公事覆啓時,頃年下敎八房色吏處窮問,則皆未能記憶云。故回啓之中,此一款,未及擧論,致勤上敎,極爲惶恐。此後更無得知之路,元公事還入之意,敢啓。傳曰,知道。
弘文館副校理臣洪命一,副修撰臣尹絳等,伏以,獻納金元立,大司諫金槃,掌令任孝達,竝引嫌而退。是非,有公與私之分,人物,有賢不肖之別,朝家之待鄭蘊,固不可與姜大遂,比而同之,鄭蘊之自處,亦豈與姜大遂,有若相匹者哉?大遂請遞之啓,實出於數字缺,無他腸,而鄭蘊陳疏自當,至以不近之說,三字缺,滿紙張皇,顯有偏比之意,責有所在,何三字缺,試官論啓之中,本無鷄鳴二字,則失實三字缺於已遞之人。以此以彼,別無可避之嫌。科擧數字缺有定規,將至鷄鳴,事甚無理,其子之名,方數字缺推之中,不敢是非,勢所固然。請獻納金元立,大司諫金槃,竝命出仕,掌令任孝達遞差,數字缺。答曰,依啓。且蘊之不安於心,理所當然,缺等之言,亦如此,蘊之所陳,可謂驗矣。
弘文館副提學鄭蘊疏曰,伏以,臣連呈辭單,政院退却,狼狽缺,暴白無路,雖知瀆擾之罪,不敢不仰籲微懇。臣數字缺納避嫌之辭,弄侮陵駕之言,不一而足,此一數字缺非獨爲避嫌而發也。雖因自侮,能不靦顔?自歎老癃之身,不量時勢而出,再逢峻彈,尙不能決志,數字缺杜門省愆,恭竢物議,而擧動已迫,不可帶職缺故敢冀殿下之垂憐而遞改焉。臣嘗觀韓愈之詩曰,餘年懍無幾,休日愴已晩,當此時,愈之年未四十,而猶有無幾已晩之歎,況臣年加愈幾歲,而餘年又幾何耶?此臣之所以不徒冀其遞職,而仍欲乞骸而退者也。伏願殿下,哀臣至情,亟命鐫職,以答臺彈,仍許致事,俾保餘年。臣不勝懇迫屛營之至,謹昧死以聞。答曰,省疏具悉。卿無靦顔之事,勿爲固辭,從速察職。
判中樞府事鄭光績疏曰,伏以,無狀小臣,空疎駑劣,遭遇明時,竊位崇班,毫無所補,欺天罔人,固已甚矣。頃在癸酉之夏,蒙恩省掃,感徹幽明,而老病之餘,氣力垂盡,輿病鄕廬,沈綿危苦,與死爲隣,三歲于玆。臣前後辭職,至再至三,而微誠淺薄,不能上格天聰,西樞重秩,尙在臣身,而愈往愈高,醫局提調,到今虛帶,而亦未遞改。譴罰不加,溫音屢降,非臣糜粉所能仰報,戀闕微忱,一飯不忘,而病與年深,不克造將,每陳疏章,又涉瀆擾,虛負恩命,臣之罪戾,至此爲大,實無所逃矣。伏願聖明,俯察微懇,許令致仕,臣之本職及兼帶,竝爲遞免,以安愚分,公私幸甚。臣無任激切屛營之至,謹昧死以聞。答曰,省卿疏章,予心缺然。卿以先朝舊臣,義當休戚是同,雖有疾病,僶勉入來,以副至望,勿爲固辭。
世子侍講院輔德閔應亨疏曰,伏以,螻蟻微臣,罪逆之中,新蒙分外恩寵,召命再下,公私感痛交集三字缺,惶懼蹜踧,無以爲心。卽當急速趨造,不容晷刻之緩,而臣稟賦虛弱,素多疾病,年迫六十,衰老之候,已如七八十之人。風痰·流注,滿身疼痛,乃平生痼疾,而草土三年,衰病交極,喘息雖存,氣血俱脫,前症益重,四肢不仁,庭戶出入,尙未任意。且腹脹兼發,全廢飮食,兩眼昏耗,視物不明,而近又添得風感,精神憒亂,委頓床席,不省人事。諸症如此,未得上去,辜負聖恩,罪積逋慢,仰首瞻望,只自悲憐而已。書筵之職,不可一日曠闕,臣之所患,非時月可治之病。伏願聖慈,諒臣病勢,亟命鐫削職名,以安愚分。不勝祈懇戰灼之至,謹昧死以聞。踏啓字以下。
夜四更五更,沈霧。以上燼餘
上在昌慶宮。停常參·經筵。
下直,木川縣監朴純仁。
自昧爽至辰時,有霧氣。
以謁聖齊戒,無所啓。
金慶徵,以吏曹言啓曰,臺諫有闕,而初四日謁聖,今·明日齋戒,政事何以爲之?取稟。傳曰,過後爲之。
申得淵,以都摠府言啓曰,今日入直軍士,當爲中日習射,而以謁聖齋戒,退行之意,敢啓。傳曰,知道。
申得淵,以御營廳言啓曰,本廳所屬缺抄武士所領別將,徐弼文,已爲啓下矣。方在罷散中,時無職名,依前例,付軍職,冠帶常仕,如何?傳曰,依啓。
申得淵啓曰,自前謁聖武科規矩,所以臨時落點啓下者,意必有在,取考院中落點單子,則皆於前二日,啓下矣。今此謁聖時,武科已爲啓下,已過多日,似與臨時啓下本意有異,何以爲之?敢稟。傳曰,改定規矩,似可矣。
申得淵,以兵曹言啓曰,軍器寺今春夏等褒貶,因提調有故,限內未及等第事,曾已入啓矣。提調臣李曙,今始出仕,磨勘以入之意,敢啓。傳曰,知道。
執義任絖啓曰,無狀小臣,最居人下,濫蒙鴻私,屢叨匪據,臣誠惶感踧踖,無地自容。唯當奔走供職之不暇。但臣曾忝本職時,以館試復設事,連章仰籲,天聰逾邈,而監試已過,東堂又迫,故因長官簡通之意,迨玉堂請出之後,與同僚相議內外事勢,而停之矣。今者兩司,據前後場屋試官·擧子之俱有所失,齊發罷榜之論,而除去館試,爲其中第一款,則當初停啓之見非據此可知,臣何敢晏然?且臣近緣賤疾甚重,今始出肅,而未免瀆擾於淸齋之日,所失尤大。以此以彼,勢難仍冒,請命遞斥臣職。答曰,勿辭。
趙緯韓啓曰,執義任絖,再啓煩瀆,退待物論矣。傳曰,知道。
獻納金元立啓曰,臣處置乖當,重被情外之詆斥,論事不明,混罷非罪之試官,退伏私室,恭竢罪罰之加,而千萬意慮之外,玉堂請出,召命下臨,臣誠惶感,無地自容。且臣伏覩答玉堂之聖批,以蘊之所陳,可謂驗矣爲敎。蘊言若驗,則擯斥賈生,讒間梅詢之罪,臣實當之,臣何敢更擧顔面,復齒朝班乎?臣之情勢悶迫,不得不更瀆於淸齋之中,臣罪尤大。請命罷斥臣職。答曰,勿辭。
申得淵啓曰,獻納金元立,再啓煩瀆,退待物論矣。傳曰,知道。
持平洪柱一啓曰,頃者以科擧退行之意,兩司俱發,臣於其時,忝居薇垣,非不知除去館試之爲未妥,而不徒科日已迫,事勢狼狽,臣竊聞儒生等之言,則以爲,驅逐之敎,職是爲未安,不敢赴擧,而雖差退日子,亦不敢圓點云。朝廷以無館試之故,差退日期,而擧子又不赴擧,然後除去館試,則朝家事體,不當如是,臣出仕之日,與前大司諫徐景雨,相議停啓矣。厥後罷榜之論,不久而發,浮言浪語,水涌雲興,至於鷄鳴之失,實不徒監試一所之爲然,擧四所而言之,未有鷄鳴之日。且前掌令李時稷,則以黃位坤之作,指爲他人之作,欲枚擧論啓,而知其爲不實之語,然後乃停,落榜擧子之煽動浮言,據此可知。而公淸道武科試官請拿之事,勢難遙度虛實,故旣有令本道査覆之命,則論事之體,所當姑停,以竢其査覆之節,而是何汲汲如是乎?甲子罷榜之事,以五道試官,皆有云云之事,若削去五道,則不可以成形,故乃爲罷榜矣。今者據此爲例,而只擧全羅道試官,此實未曉其意也。況宣廟朝受敎有曰,罪在試官,則試官罷職,罪在擧子,則擧子削去云,今者,行詐之擧子,旣已現露,鷄鳴之說,又非的實,臣恐罷榜之請,有乖於宣廟朝受敎之意也。臣乃當初停啓之人,而到今所見,亦與兩司之意不同,不可捨己所見,隨人俯仰,決難在職,而況臣蹤迹難便,賤病且重,屢呈辭單,見却政院,今始出肅,難免稽謝之辜,淸齋之日,又有瀆擾之失,臣之罪戾,至此尤大。請命罷斥臣職。答曰,勿辭。
申得淵啓曰,持平洪柱一,再啓煩瀆,退待物論矣。傳曰,知道。
大司諫金槃啓曰,罷榜之論,兩司交章,爭之踰月,臣忝冒以後,亦參一日之啓矣。卽見持平洪柱一避嫌呈辭,有曰,所見與兩司不同,又以公淸道武科試官請拿之事,不俟本道査覆,而汲汲論啓爲非。所見,旣已不同,則其勢難容,而論事乖當之罪,亦所難免,不可一日仍冒,請命罷斥臣職。答曰,勿辭。
申得淵啓曰,大司諫金槃,再啓煩瀆,退待物論矣。傳曰,知道。
掌令朴守弘啓曰,臣於前月,忝在本職,以科擧去館試未妥之意,發論於席上,累日陳啓矣。卽者執義任絖,持平洪柱一,擧當初停啓之失,爲今日引嫌之辭,臣何敢自是己見,晏然處置乎?請命罷斥臣職。答曰,勿辭。
申得淵啓曰,掌令朴守弘,再啓煩瀆,退待物論矣。傳曰,知道。
具鳳瑞啓曰,昨日因臣入啓,戊辰以上日記,詳考可也事,命下矣。更考日記,則丙寅年十月十三日,傳于同副承旨金尙曰,觀典獄摘奸單子,則囚人中,以上典不納之罪,有被囚者,事甚可駭矣。我國奴主之分,至嚴且重,國之所以維持,亦在名分,以奴告主,以子訴父,則傷風敗俗,莫此爲甚,何以爲國乎?刑曹所爲,殊極非矣,當該堂上·郞廳,竝推考。今後凡子之於父,奴之於主,弟之於兄,設有可問之事,勿以爲證,勿以爲質,以敦風俗,以明敎化。臣意以爲,此備忘,係關風敎,似是下問中遺失備忘,敢此取稟。傳曰,知道。此備忘,乃是下問之言,而其中不無落漏之事,妻之於夫四字,添入擧行,可也。
具鳳瑞,以兵曹言啓曰,自擧動時,人馬騈闐,喧聒於至近之地,例有未安之事,而今此謁聖後還宮時,則自碑立之隅,至弘化門兩作門間,未滿一馬場,路且狹隘,紛踏之弊,極爲可慮。別定禁軍,作門哨官協同,十分嚴禁,如有不遵禁令者,勿論上司下人,囚禁重治事,各別捧缺飭,何如?傳曰,允。
具鳳瑞啓曰,擧動已迫,兩司皆在避嫌中,而大司憲金尙憲服制未盡,正言李行遇未署經云,玉堂當爲處置矣。副校理洪命一,上疏下該曹,副修撰尹絳,陳疏遞職,在外之員,明日待開門牌招,使之速爲處置,俾及擧動,何如?傳曰,依啓。
具鳳瑞,以兵曹言啓曰,今日軍器寺官員,褒貶等第時,僉正金鍊,乃參判臣時白女壻,故啓聞中,只臣弘胄·臣德諴着名,成貼之際,金鍊名下,全然忘却,等第不爲書塡,昏不致察之罪,大矣,極爲惶恐。褒貶,重事,元單子,雖已啓下,改磨勘以入之意,敢啓。傳曰,知道。
夜五更,有霧氣。
昇平府院君臣金瑬疏曰,伏以,臣逋慢之罪,萬死猶甘,而聖度包容,曲加矜貸,不惟不加之罪,至於特下退定擧動之命,又至於遣醫下問,濟以藥物,生死肉骨之恩,天地罔極。人臣一息尙存,則所當力疾趨行,承事於諸臣之後,而不幸舊患泄痢之症,猶未差減,加以齒痛極重,有如槌碎斧斫,狂叫跳擲,身不定席,匙粒不入口,今已四箇日矣。筋力委頓,四肢不能收拾,擧動已迫,賤疾至此,臣誠憂惶戰懼,罔知所措。且謁聖,大禮也,試士,盛擧也。自古及今,讀卷之首,非時任大臣,則莫敢當之,今臣於屛伏之餘,代行時相之任,侵官越俎之嫌,固不足恤,獨不念朝家之體面乎,獨不念多士之落莫乎?以此以彼,俱極狼狽,此臣之所以不避煩瀆之誅,而冒死仰籲者也。伏乞聖明,援據古例,畀之時任大臣,一以存體面,一以慰多士,不勝幸甚。臣無任兢惶戰灼之至,謹昧死以聞。答曰,省卿上疏,予甚慮念。莫重之禮,又爲退行,非但事體不可,弊亦不貲,卿其勿辭,更加調理,進參。
弘文館副校理洪命一疏曰,伏以,臣前忝本館,適値兩司以科擧事引避,其爲處置,未免乖當,科擧旣設之後,咎謗隨起,臣誠悚懼,無地自容。今日憲府之避,提起前事,而臣復當處置,形迹嫌疑,固不暇論,公論至嚴,不敢唐突。伏乞聖慈,亟遞臣職,千萬幸甚。臣無任激切屛營之至,謹昧死以聞。傳曰,下該曹回啓。
弘文館副修撰尹絳疏曰,伏以,臣曾忝憲府,適以館試復設事,累日論執,久未回天,其時與執義臣任絖等相議停啓,科擧纔設,毁言隨起,臣雖冒恥行公,而果有所不安於心者。今者,憲府多官,又以此引避,本館當爲處置,而臣旣負咎謗,且有不敢是非之嫌。伏乞聖慈,亟遞臣職,不勝幸甚。臣無任激切屛營之至,謹昧死以聞。踏啓字下。
申得淵啓曰,軍器寺今春夏等褒貶啓下,僉正金鍊名下,不爲第等,殊無嚴明殿最之意,請兵曹當該執筆堂上推考。傳曰,依啓。
兵曹參判延陽君李時白疏曰,伏以,臣才智淺薄,本無才長,而遭逢聖明,驟蒙寵擢,忝在宰列之後,涯分已極,常懷恐懼,若無所容。況臣往在父喪,天恩罔極,眷恤備至,自有君臣以來,未有如今日之盛也。死若有知,臣父必感泣於地下,臣非木石,其區區感激之衷,雖萬萬糜粉,不足以報答,才力所及,雖使赴蹈湯火,亦所不辭,至於非分之授,不稱之爵,非臣之所可堪也。頃日水部之除,特出於夢寐之外,兢惶蹜踖,進退罔措,惟患曠職,只憂速戾。今者,西銓亞卿之命,又及於臣身,揆分顧名,萬不近似,雖欲貪榮冒進,人謂臣何?非但於臣有福過之災,竊恐有傷於聖上器使之明也。聖恩至此,不敢稽謝,冒昧詣闕,悚懼逾深,敢陳危懇,仰瀆天聽。伏願聖明,亟賜鐫改,以安愚分,不勝幸甚。臣無任感激悚懼之至,謹昧死以聞。答曰,省疏具悉。卿之才器,實合此任,宜勿控辭,速爲察職。燼餘
昧爽至辰時,有霧氣。春坊日記
上在昌慶宮。停常參·經筵。
以謁聖齋戒,無所啓。
申得淵啓曰,大司憲金尙憲服制,執義任絖,掌令朴守弘,持平洪柱一避嫌退待,持平金集在外,掌令一員未差,今日以監察爲茶時之意,敢啓。傳曰,知道。
金慶徵啓曰,今日守宮注書,則以事變假注書李之恒兼察之意,敢啓。傳曰,知道。
以副修撰尹絳遞差傳旨傳于金慶徵曰,尹絳上疏,與洪命一疏一樣,下該曹回啓,而數字缺監誤傳,此傳旨勿施。
以兵曹開門事目,傳于申得淵曰,集春等三門,多定軍士,雜人一切嚴禁。
申得淵,以御營廳言啓曰,明日擧動時,侍衛節次,與常時擧動有異,本廳武士,亦一別軍,侍衛信地,不可不前期稟定。有馬者三十員,則都監後射隊末端別立,橫截梨峴大路,無馬者九十員,則使之侍立於館後山底,何如?傳曰,依啓。
金慶徵啓曰,傳曰,今此試官,皆以能文之人擇擬耶事,傳敎矣。臣等十分參考官案,除臺諫罷散人外,極擇備擬矣。傳曰,知道。
弘文館校理臣尹棨,伏以,執義任絖,獻納金元立,持平洪柱一,大司諫金槃,掌令朴守弘,竝引避而退。前因試期迫近,相議停啓,未爲不可,厥後場屋試官擧子,俱有所失。今此罷榜之論,不專爲除去館試而發,則別無可避之嫌,情外詆斥,不必相較。監試一所試官,誤出義題,則不可謂專無所失,前日玉堂請出,實循公議,而答玉堂之聖批,似是過當之敎,不必引以爲嫌。前日停論,出於事勢之不獲已,而鷄鳴之失實,則憲府多官,旣以此見遞。黃位坤之事,則聞其不實,旋止不論,今不必提起。至於公淸道武科試官請拿之事,旣已詳聞而論啓,則臺官言事之體,不必待本道之査覆。所見不同,則勢難在職,所見不同,責有所歸,試官請拿,實得言事之體,則別無可避之嫌。同僚因前日停啓之事,引以爲嫌,則其時所見不同之人,不敢自是己見者,實是愼重之意,而亦無可避之嫌,則請執義任絖,獻納金元立,大司諫金槃,掌令朴守弘,竝命出仕,持平洪柱一遞差。取進止。答曰,依啓。
自昧爽至辰時,沈霧。
申得淵啓曰,嚴鼓不許入,一二嚴啓請之後,時刻差遲,兵曹當該郞廳及禁漏官,請推考。傳曰,依啓。燼餘
夜四更,流星出五車星上,入王郞星下,狀如鉢,尾長三四尺,色赤,光照地。春坊日記
上幸太學,謁聖後取人。
上至泮宮入幕次。世子問安。答曰,知道。政院問安。答曰,知道。藥房問安。答曰,知道。
上詣大成殿。四拜獻壽後,仍就小次,小頃復位,行四拜而出。禮畢後,世子問安。答曰,知道。藥房問安。答曰,知道。政院問安。答曰,知道。
傳于金慶徵曰,出就小次一款,儀注所無之節次,而何不取稟乎?金慶徵回啓曰,此一款,於儀注雖無,笏記有之,二字缺,自上勞於久立,以權道行之。無發落。
趙緯韓啓曰,濟用正姜大遂,昨日試官擬望之後,卽爲知委,則其時不言有故,而今日無緣不進,請推考。傳曰,依啓。
上御明倫堂,出題後,還入幕次。
申得淵啓曰,明日常參·經筵,取稟。傳曰,停。
上出御幕次,擧子試射。
申得淵,以試官言啓曰,今番取人,以二中以上爲規,而一矢貫中,以分計之,則二也,何以爲之?傳曰,當初只言矢數,非謂分數也。
行大司憲金尙憲啓曰,擧子召入試射,當一從榜目之次,而先射第三人,當該試官,請推考。傳曰,依啓。
申得淵啓曰,差備官等矢數中不中,雜亂傳呼,試官處置簿,則四矢邊中,而差備官上矢,則只邊中一矢,當該差備官,請推考。傳曰,依啓。
上入幕次。申得淵啓曰,擧子,仍爲試射乎?待自上出御乎?傳曰,仍爲試射。
傳于金慶徵曰,史官一員待命,棘圍摘奸。
申得淵啓曰,西邊監箭監察伏地,而適値自上入幕次,故不敢問其緣由,其偏無監察,不能試射,何以爲之?傳曰,問之。此後如有伏地者,勿爲啓稟,卽問以啓。
申得淵啓曰,問伏地監察,則以爲,有一矢來中,或言一人之矢,或言他人之矢,不能的知,未敢着押,故伏地云云矣。傳曰,自試官所,詳考言之。
大司憲金尙憲啓曰,萬目瞻覩,塡擁橋門,自上不宜少示懈怠之色,請出御殿坐。答曰,知道。又啓曰,西邊寶劍摠管二人,自上入幕次後,不爲相替,一時俱退,事涉自便,請推考。答曰,依啓。
傳于申得淵曰,缺試射者幾人,入格者又幾人乎?
申得淵回啓曰,一矢中者二十八人,而時無入格之人矣。
上出御殿坐。
傳于申得淵曰,彼伏地者,何人也?申得淵啓曰,問伏地之人,則榮川居李溫,有冤抑之事,故書上言以來云云。但此人上言,雖非科擧之事,亦爲問啓乎?傳曰,其所冤抑之事,由於何事乎?問其大槪以啓。申得淵啓曰,問于其人,則丁卯胡變之時,扈從江都,自願出戰,厥後,同事之人,皆已蒙賞,而渠獨未蒙,故欲訴冤云云矣。傳曰,置之。
傳于申得淵曰,貫中者幾人乎?申得淵啓曰,貫中者二人,而一人則兼邊中矣。傳曰,一矢貫中之人,使之姑爲留待。
申得淵啓曰,武科擧子畢射。敢啓。傳曰,入格者太少,貫一中者,亦取之,可也。
申得淵啓曰,有伏地之人,卽爲問啓事,傳敎矣,而但此傳敎,則在於試射未畢之前,今則試射已畢,而有伏地之人,未知問啓否?敢稟。以下一張缺擧也。苟有一毫苟簡違格不正之事,則雖過覆試之後,必罷其榜者,此所以重其擧,正其事也。今番增廣,苟簡,極矣,違格,大矣,不正,甚矣。臣等備盡論列,聖明亦已洞燭,今不須更瀆,而前承聖批,臣等之惑滋甚焉。夫宣廟朝受敎中,所謂罪在試官,則罪試官,罪在擧子,則削擧子云者,指其一二所生事·一二事違格而發也。今者,京外試場,可怪可愕,不可不罷榜之端,若是其狼藉,則其可徒守一時之受敎,而壞了數百年科取之法乎?反正之後,已過覆試之監試,已經殿試之文武科,亦爲之罷榜,其時,違格不正之事,節節昭著者,未有如今日者也。一等之作,不考備篇,則其於考詳之際,不能詳察,可知,旣不能詳察,則能者之見屈,不能者之參榜,勢所然也。旣出之榜,雖責試官,奈已不正何哉?東堂居首數字缺,竊取他作,詐計叵測,其場屋之不嚴,可知,場屋缺不能嚴,則行詐用奸,必不止尹應聘而已。雖削一擧子,奈不可盡削何哉?生員試義題,京外異規,莫重國試,不察甚矣。雖責試官,前已違格何哉?至於京中武科罷場,更出試官,復試其科,此實前所未有之擧也。苟且莫甚,其將罪試官乎?削擧子乎?公淸左道武科,則其循私用奸之狀,尤極寒心,若不隨現痛懲,則祖宗朝至嚴至公之法,將自此永廢,吁,可惜哉。所關非細,厥罪甚重,豈可使本道,緩緩査覆乎?臣等非不知罷榜之重難,而若不罷此榜,則公道日喪,巧俗日滋,昏朝循私借述之弊,抑恐權輿於今日矣。監試·東堂,請命罷榜。公淸左道武科試官·差備官等,亦竝命拿鞫定罪。新除授司諫閔應亨,時在京畿楊根地,請斯速乘馹上來事,下諭,依前例,政院書吏,給馬下送。答澳·洛事曰,已諭。答罷榜事,公淸道試官拿鞫事曰,所論過矣,更勿煩瀆。答下諭事曰,依啓。
大司憲金尙憲啓曰,爲國之道,謹守法令,法令不固,則民志不立,而橫議肆行,國不可爲也。罷榜者,天下之所無,而我國之弊習,昔在先朝設科之後,每有罷榜之論,士習日偸,弊亦不貲,不得已因體臣建議,依中朝之例,場屋雖有變怪,試官之應罷者,罷之,擧子之應削者,削之,永勿罷榜事,議而爲令,着爲定式。斷不可續續撓改也。今番科擧,場屋變故雖多,徐究其故,則皆不過試官·擧子之所失,應罷者,罷之,應推者,推之,應削者,削之,應爲處置者,處置之而已,何至復爲罷榜之論,廢先王已定之令,啓後日無窮之弊哉?不但今之榜不當罷,自今申明舊令,勿開罷榜之路,俾士心有定,弊習永絶,可也。臣意如此,故欲與同僚,面議停當,而適會臣遭私戚,不得行相會之禮。今聞遠方擧子,久滯京邸,行資已竭,至有賣馬典衣,亦又不給,將相繼散歸,若更過五六日,待臣出仕,方爲議處,則多士之困苦益甚,必有不可堪之勢,此皆緣臣有故,不能從速善處之咎也。請亟遞臣職,以懲貪延誤事之失。答曰,勿辭。
趙緯韓啓曰,大司憲金尙憲,再啓煩瀆,退待物論矣。傳曰,知道。
傳于金慶徵曰,以未時爲限,亦已晩矣,而卽者未時已盡,儒生等,無出來之人,何也?金慶徵回啓曰,儒生等出自食堂門,故其出與不出,在此未能詳知。又傳曰,儒生等出與未出,往問以啓。金慶徵回啓曰,往問,則儒生等,方爲出來云矣。
傳于金慶徵曰,時刻若問于禁漏官,則似無直告之理,使伶俐人,考日影以啓。金慶徵回啓曰,考日影,則未初四刻云矣。又傳曰,方位不定,則日影亦差,更爲察見。金慶徵回啓曰,指南之針,方指午位,似不差誤矣。
政院啓曰,今日日勢已暮,出榜必至犯夜,姑待後日,放榜,何如?自上冒曉動駕,犯夜還宮,則事甚未安。且臣等伏聞咳嗽之症,終日不止,瞻望玉色,亦有未寧之候,退行之意,敢此仰稟。傳曰,入格者不多,仍爲放榜,可也。又啓曰,文武科放榜之際,節次亦多,必致夜深,退行似當。大臣之意如此,故敢此仰稟。傳曰,依啓。
申得淵,以內乘言啓曰,捲簾,取稟。傳曰,捲三面。
文科畢科,次進榜目。
傳于韓必遠曰,今此取人,似乎太多,一二人減除,如何?問于大臣。韓必遠,以大臣言啓曰,自前取人之規,多不過五六人,而今則非但遠方多士,畢來以會,成篇之數,亦甚多,其中取舍極難,故如此。且先朝庚辰年,取十二人,丁丑年,取十六人,前規則如此,而伏惟上裁。傳曰,先朝之時,取武科幾人歟?今則武科四人,而文科八人,故問之耳。韓必遠又以大臣言啓曰,丁丑年文科十六人,武科之數,則定者,又多於文科,而此則未能詳記,而數字缺靌登第之時,武科三人,文科十人云,而臣亦不數字缺新,議于在外大臣,如何?傳曰,武科甚少,而文科之數倍之,故欲爲減除,大臣之意如此,則依數用之,無妨矣。
大駕還宮後,政院問安。答曰,知道。藥房問安。答曰,知道。
夜一更,流〈星〉出王良星下,入句陳星上,狀如甁,長五六尺許,色白,光照地。以上燼餘
上在昌慶宮。停常參·經筵。
金慶徵啓曰,明日常參·經筵,取稟。傳曰,停。
有政。
下直,陽城縣監柳時慶,開城經歷林得悅,庇仁縣監朴璇。
吏批,判書李聖求進,參判徐景雨進,參議朴潢病,都承旨金慶徵進。
兵批,判書李弘胄病,參判李時白病,參議金德諴病,參知李袨進,右副承旨申得淵進。
申得淵,以都摠府言啓曰,今番入直軍士,當爲中日習射,而政事相値,退行之意,敢啓。傳曰,知道。
吏批啓曰,南原府使鄭基廣之奴呈狀內,南原有先世傳來田畓·奴婢,而到今量田時,田畓陞等,多過十結。法典內,田十結以上,不得赴任,入啓處置云。依法典改差,何如?傳曰,依啓。
副提學鄭蘊初度呈辭。入啓。傳曰,調理出仕。
以兵曹拜陵時扈衛軍兵單子,傳于具鳳瑞曰,陵所扈衛軍兵,亦令十一日結陣,以除一分之弊事,言于兵曹。以李基祚付軍職望筒,傳于申得淵曰,李基祚無罷職之事乎?問啓事,傳敎矣。問于兵曹,則以爲李基祚前慶尙監司時,以內醫院靑大竹瘦小黃乾事,推考,以私罪杖六十,奪告身一等照律,而功減一等,判下矣。應爲笞五十解見任別敍,而當初該曹,錯認爲罷職,解見任時,以罷職本差懸錄矣。今始覺悟,循例付軍職云矣。傳曰,知道。其時推考公事,入之。
金慶徵,以侍講院言啓曰,今此別試武科濟州榜目入格人,父職銜不爲具書,有違常規,殊無致察之意,當該試官推考,何如?傳曰,允。
金慶徵,以司饔院官員言啓曰,江原道所封九月朔進上大殿片脯十五箇內,二箇雜以筋核,中宮殿生大口魚七尾內,三尾體甚瘦小。莫重御供,如是不謹封進,極爲駭愕。進封官吏,請推考,以懲怠慢之習,何如?傳曰,允。
申得淵,以刑曹言啓曰,本曹頃年下敎,更無得知之路事,傳曰,自政院,考出日記事,傳敎矣。臣取院上五六年日記,與他承旨及郞廳分執,逐丈考見,則皆無現出之處,而戊辰二月初三日,自上傳于左承旨李聖求曰,今見囚徒,有以父逃亡之故,囚其子者,殊非前日傳敎之意。問于刑曹,則刑曹回啓曰,往年間,果有如此傳敎,而臣昏昧不能省記,未數字缺察云云。其時,則備忘之年月不遠,而亦不得考二字缺是遺失而然也。到今八九年之久,考出無路矣。第念如此備忘,則該曹律官,書之冊子,以爲後世良法例也。未久而遺失,極爲可駭。丁卯戊辰年間刑曹律官,囚禁治罪爲當。敢啓。答曰,依啓。令本曹搜覓以入事,傳敎矣。更令本曹八房色吏處,久遠文書一一搜,終無覓得矣。問于諸律官,則京畿檢律宋一男私冊置簿中,丙寅年十月十六日傳敎內,國之所以維持者,在於名分,以奴告主,以子訴父,傷風敗俗,莫此爲甚,今後凡子之於父,奴之於主,弟之於兄,設有可問之事,勿以爲證,勿以爲質,以敦風俗,以明敎化事。今日爲始覓得,而其時元公事,則未知某衙門公事啓下,而必是丁卯胡亂時,散失之致。敢啓。傳曰,知道。此事極爲駭愕,其時當該堂上·郞廳,竝先罷後推,以懲其廢閣不傳之罪。
獻納金元立啓曰,臣雖至愚至劣,非不知罷榜之重難,非不知擧子之愁怨,先朝受敎,亦嘗聞之矣,而但無館試之增廣,今始有之,則祖宗朝金石之典,大已乖矣。及其違格用奸之迹,種種昭著之後,而膠守一時之受敎,獨不可罷榜者,臣實未曉,而反正之後,亦有大小科已罷之榜,故頃於本院,僚員不備,罷榜之論,臣獨主張矣。昨者,伏見大司憲金尙憲引避之辭,則至以廢先王已定之令,啓後日無窮之弊爲言,臣之妄言誤事之罪,大矣。且臣聞公淸都事曺時逸,以其同姓四寸妹夫大丘人李璥,詐稱沔川之人,潛圖錄名,至於參榜云。其循私蔑法,縱恣無忌之狀,極可痛駭,而恐或風聞之失實,未卽發論。昨於謁聖時,長官則入侍,臣與憲府之官,會于一處,言及是事,始得其詳,卽爲簡通于長官,欲以拿鞫論啓,則長官持難,以會坐面議爲答,終未得堅執論啓,臣之疲軟,甚矣。而且誤聞李琢俱參監試·東堂,而及於簡通中矣。取考禮曹缺,則只參東堂第四,不得參監試,旣發簡通,則是已發之論也。只參東堂之李琢,謂之俱參監試·東堂,則臣之論事失實之失,大矣。以此以彼,決不可仍冒,請命罷斥臣職。答曰,勿辭。且大司憲金尙憲避嫌之辭,極爲允當,而爾不覺悟,反以其言爲非,爾可謂動於館儒煽動之說者矣。
執義任絖,掌令朴守弘啓曰,今番場屋可駭可愕之事,不一而足,不罷其榜,則無以謝國言而正士習,此兩司之連章累瀆而不知止者也。臣等愚見,亦自如此,故昨日之啓,力陳其不可不罷之意矣。伏見大司憲金尙憲引避之辭,正與臣等所論者相左,蓋臣等之言,則只以仍存其榜,慮有後弊,而長官之啓,則專以續續罷榜,爲後日無窮之弊云。臣等何敢自是己見,晏然仍冒?請命遞斥臣等之職。答曰,勿辭。
大司諫金槃啓曰,今此罷榜之論,歷數兩司所陳條件,雖未知一一皆可罷,而合而論之,則亦足以罷也。故臣亦參論者,數日矣。惟其久未蒙允,上下相持,遠方擧子,留滯艱苦之弊,亦不可不慮,故欲待憲長出仕,相議處置矣。伏見大司憲金尙憲避嫌之辭,有曰,何至復爲罷榜之論,廢先王已定之令,啓後日無窮之弊云。臣之論事,不能詳察之失,著矣。且臣脚病,日漸添加,昨於擧動之日,出入皆左右扶掖,致駭瞻視,而暫時不能立,故未得入參陪祭之列,稍遠之地,不能運步,故還宮時祗迎之禮,亦未得行焉。身爲臺諫,所失若此,將何以糾正他人乎?以此以彼,不可一刻仍冒,請命鐫削臣職。答曰,勿辭。
申得淵啓曰,獻納金元立,執義任絖,掌令朴守弘,大司諫金槃,再啓煩瀆,退待物論矣。傳曰,知道。
申得淵啓曰,大司憲金尙憲,執義任絖,掌令朴守弘避嫌退待,掌令李坰未肅拜,持平金集·金汝鈺在外,今日以監察茶時之意,敢啓。傳曰,知道。
金慶徵,以弘文館言啓曰,兩司專數,避嫌退待,本館當爲處置,而副提學鄭蘊未肅拜,副校理洪命一,副修撰尹絳,皆以病不來,修撰尹集,與大司憲金尙憲相避,副修撰鄭雷卿,與大司諫金槃相避,勢難進參,只有校理臣尹棨,今方入直,而兩司處置,事體重大,臣不可敢獨爲,且日勢已暮矣。請副提學鄭蘊,副校理洪命一,副修撰尹絳,明日待開門牌招,使之同參處置。且本館闕員甚多,見在之員,或有事故,每於冊校正一會,聞見孤陋,揆之事體,殊極未安,請於後政,盡數差出。傳曰,依啓。
申得淵,以軍器寺官員言啓曰,京畿水使申景珍狀啓據,備邊司覆啓關內大槪,觀此狀啓,則濟物兵船一隻,艨艟船一隻,專無火藥·鳥銃,永宗船三隻,只有火藥四斤,鳥銃一柄,極爲寒心。兩浦兵船所載火藥·鳥銃,令軍器寺量宜題給事,傳敎矣。畿甸沿海,爲設僉·萬戶,措備戰·兵船,實爲防備之計,而一鎭軍物,若是其無形,果爲怪心。鳥銃則本寺元無貢案,且無別措者,雖欲下送,固難得矣。至於火藥,則參酌下送,似非難事。而第念各道各營,旣有主將,各其浦,又有鎭將,而每朔入番之軍,徒歸汗漫,亂後四十餘年,尙無所措,而論治之策,不嚴於旣往,而該司之物,先爲下送,其於勸懲之道,似未妥當。況今新方煮取之法,易於炊飯,若自本營試設二三釜子,留意煮硝,則累千斤火藥,可半年而辦得,姑勿下送,令本營致力,無如已往者之姑息,宜當。以此行移,何如?傳曰,依啓。
吏批,沈諿爲兼知義禁府事,李溟爲嘉善大夫戶曹參判,沈詻爲通政大夫戶曹參議,李坰爲通訓大夫司憲府掌令,金汝鈺爲朝奉大夫行成均館典籍,辛喜季爲通訓大夫行承文院校檢,朴東韓爲通訓大夫行東部主簿,兪搢爲通訓大夫行司圃署別提,尹瀍爲通訓大夫行瓦署別提·參外,承訓郞行繕工監奉事柳志和,通訓大夫行西部參奉柳敬缺。外,睦性善爲通訓大夫南原都護府使,具仁垕爲奮忠贊謨靖社功臣通政大夫行金提郡守,柳信男爲通訓大夫振威縣令,洪錫武通訓大夫行兔山縣監。
兵批,任孝達爲禦侮將軍行龍驤衛副護軍,徐弼文爲嘉善大夫行龍驤衛副司直,鄭基廣爲折衝將軍行龍驤衛副司直,洪柱一爲振威將軍行龍驤衛副司直。
領議政尹昉箚曰,伏以,臣大病之餘,一息雖存,而氣力日漸委頓,食飮日益減少,脚膝無力,不能行步。君父有擧動,而不得隨駕,雖有勿參之命,而臣子之心,豈能自安?臣不勝惶恐待罪。且臣方將待罪內局,而亦不得與於問安之列,尤不知所出。伏乞聖明,察臣悶迫之懇,先遞提調之任,以便公私。臣無任祈懇之至。取進止。答曰,省箚具悉卿意。卿其勿爲待罪,內局之任,亦爲安心勿辭。
具鳳瑞啓曰,領相箚子批答,政府無郞廳,遣史官傳諭之意,敢啓。傳曰,知道。
以副提學鄭蘊初度呈辭,傳于申得淵曰,調理出仕。以上燼餘
上在昌慶宮。停常參·經筵。
下直,昌原府使李永式,陜川縣監金孝建,長城縣監柳時英。
韓必遠啓曰,明明日國忌,明日齋戒,視事不爲取稟。傳曰,知道。
申得淵啓曰,大司憲金尙憲,執義任絖,掌令朴守弘避嫌退待,掌令李坰未肅拜,持平金集·金汝鈺在外,今日以監察爲茶時之意,敢啓。傳曰,知道。
藥房提調臣崔鳴吉,副提調臣金慶徵啓曰,伏未審咳嗽之症,夜來何如?數字缺之深,例有咳嗽,不卽醫治,遂成久嗽,則爲患,大矣。令醫官議進相當藥,以防將來之患,何如?傳曰,旣已差減,不必議藥。
申得淵啓曰,以丙寅年備忘遺失事,其時當該堂上郞廳,竝先罷後推事,命下矣。卽爲分付該曹,而昨日臣爲列書其時堂上郞廳姓名,從門隙來呈於夜深之後,使之更査,當該官待開門進呈,而今已日晩,再三催促,而尙無形影,極爲駭愕。次知色吏,請爲先囚禁治罪。傳曰,依啓。
左邊捕盜大將鄭應聖啓曰,去七月二十四日,前直講鄭元奭戶奴唜山,呈狀于本廳曰,矣身今月二十一日刈草還來時,到蓮池洞口,有三人聚坐路邊,擧上典之名,將欲謀害,衝火作賊。聞來驚駭,其所接處跟尋,卽時奔告上典。先以風聞,自法府捉囚,問其名,則大同。如此明火之賊,非風聞初治,自本廳窮問云云。觀此狀辭,不可不推覈,故待法府帖放,卽爲捉致推問,則所謂大同者,初稱不知,與元告面質後,訊杖十餘度,則曰,渠以前正郞李後陽奴子,陪上典弟,來到京城,與班奴有山·永男等同坐時,有山言曰,鄭某方居於楊根洞內,若不除去,多有難處事,矣身只爲參聞云。有山·永男所居楊根郡,卽爲發關推捉矣。前正郞李後陽戶奴呈狀內,班奴有山,七月二十一日,自楊根上京,路逢定虜衛元右及鄭元奭奴士仁,一時同行,日暮時偕入東大門,則有山之不參於二十一日早夕食量會坐者,實爲分明,元右及士仁,捉來分辨事,呈狀據各人等明白捧招牒報事,又爲題送於楊根矣。厥後有山·永男捉來招問,則有山所招,一如李後陽奴呈狀,永男,則曰七月十五日,自京還楊根時,適値兩班,以犯馬,故重被杖罪,到津頭,沙工於屯家炊飯後下去,更不上來云云。今此兩奴一樣稱冤元右,於屯實爲事證,而楊根郡報,稱元右招內,果與有山,其日同入城,而元右捉送云云。本廳更問之,則納招無異辭,所謂沙工於屯者,捉來問之,則永男逢杖下鄕之言,亦非虛說。卽與大同·有山·永男三人一處面質,則大同更稱,不忍刑杖,誣告云云。大同,則前後變辭,更爲訊杖,竝與有山·永男還囚矣。去月三十日鄭元奭送其子而元右子稱名者,一時押來,突入臣處曰,元右老妄,且聽後陽敎誘,前後納招時,日子失對,故其子率來,更爲捧招云云。臣據法斥之曰,元右兩處取招,一樣無異辭,今君㤼其子而來,欲爲更捧招辭,甚爲不當云云。元奭之子,遽失怒氣,謂曰,循私捧招,將不成獄,侮辱之言,不一而足,至於奴子四五人,高聲詰責,有若私鬪者然,臣不勝怪訝切痛焉。大槪大同等謀害之言,聽之於元奭奴子也云爾,則此不可爲公證者,明矣。雖曰大同承服,若引兩奴,皆無實狀,元右等兩證所招,亦如是無可據,況大同前後變辭,難以的從,則今此之獄,從何成實乎?鄭元奭徒信厥奴之言,不思治獄之體,或頻送奴僕,責及臣身,或招去書員,責詰緩治,恐㤼之狀,難以計數,而本廳從事官辛英傑來言曰,今初一日知事朴蘭英,送人請去言之曰,吾與鄭某,自少相切,今則我妾之弟,爲鄭也之妾,事同一家,詳知鄭某之所懷矣。有山·永男一樣捧招,元右前後之言不同,棍打二十度,竝爲放釋,趁卽決斷,未爲不可之意,告知大將,必無後言,愼之愼之。此必以鄭也之所言,入番從事官招致,言說輕重間,依法呈狀。已起獄之事,不可如說道,而元奭去月三十日,使其子押送元右之子,欲爲代捧招辭,見却於臣處,翌日使朴蘭英傳言于從事官,元右棍打二十度,卽爲放釋云,則實未曉元奭之意也。元右則與有山上京看數字缺楊根官納招與本廳捧招一樣,則旣無決數字缺罪,而自己所欲,任意爲之,此不過緣臣奉職無狀,致辱名器,伏地待罪。傳曰,知道。勿爲待罪。
以備忘記,傳于申得淵曰,觀捕盜大將鄭應聖啓辭,則鄭元奭所爲,極駭愕,先罷後推,以懲其蔑法縱恣之罪。
行大司憲金尙憲啓曰,臣伏見獻納金元立避嫌之辭,有曰,膠守一時之受敎,獨不可罷榜者,臣實未曉,顯示譏斥之意,人臣謹奉三尺,猶恐失墜,未聞以膠守爲非也。此論若行,則人爭以私見,廢國法,豈不寒心哉?臣素愚昧,不知時變,膠守法令,重被諫臣之斥,不可一日冒居,請命罷斥臣職。答曰,勿辭。
掌令朴守弘啓曰,臣以罷榜一事,前後論列,而不知止者,誠以京外場屋,可駭可愕之事,不一而足,不罷其榜,則無以振頹綱,而革弊習也。卽見大司憲金尙憲再避之辭,有曰,此論若行,則人爭以私見,廢國法云云,臣亦請罷其榜者也。以私見,廢國法之罪,臣實當之,臣何敢晏然仍冒乎?且忝叨本職,未有絲毫之補,日以瀆擾爲事,臣之罪戾,至此尤大,請命罷斥臣職。答曰,勿辭。
弘文館箚子,校理臣尹棨,伏以,大司憲金尙憲,獻納金元立,執義任絖,掌令朴守弘,大司諫金槃,竝引嫌而退。苟有所見,則當與同僚,反覆商確,從長處置,而旣遭私慼,方在服制,不得趁卽議妥,勢所固然,別無耽延誤事之失,而今番科擧,違格用奸之迹,種種昭著,則據實論啓,亦無妄言之失。且簡通之際,雖或有一事之差,僚議未及歸一,啓辭未及構草,況東堂行詐之迹,昭不可掩,則有何論事之失?莫重取士之擧,多有可駭可怪之事,則據事陳列,亦或一道也,況大司憲避嫌中,亦以爲應罷者,罷之,應推者,推之,應削者,削之,應爲處置者,處置云爾,則亦非以今番場屋二字缺無變故也。兩司之連章累瀆,別無所失,有何可避之嫌?疾病之來,人所難免,脚病不能久立,勢所固然,旣不參陪祭,又不得祗迎,則不無所失,勢難在職。請大司憲金尙憲,獻納金元立,執義任絖,掌令朴守弘,竝命出仕,大司諫金槃遞差。答曰,依啓。
申得淵啓曰,大司憲金尙憲,掌令朴守弘,再啓煩瀆,退待物論矣。傳曰,知道。
韓必遠啓曰,忠勳府郞廳來言,豐城君趙時俊,時在白川地,病重,係是勳臣,故來告云。敢啓。傳曰,遣內醫看病。
內醫臣許潚書啓,領敦寧府事金尙容視岐之症,淸晨則順減,而大陽中天,則輒有昡氣,視物亦岐。八物湯仍用,以治深熱,且補元氣,爲當。詮次啓達。傳曰,劑送。
申得淵,以刑曹言啓曰,以本曹草記,傳曰,知道。此事極爲駭愕,其時當該堂上·郞廳,竝先罷後推,以懲其廢閣之罪事,傳敎矣。本曹所上久遠文書,則丁卯胡亂,盡爲散失,相考無據,只有先生案,故丙寅十月十三日,本曹堂上考出,則判書李曙,參判崔鳴吉,參議金德謙,而金德謙,則旣已身死,李曙·崔鳴吉,其時行公與否,則未能的知,而名付於先生案,故竝爲現告。郞廳,則該色所當現告,而本曹公事閪失,尤無摘發之路,其時郞廳身死者柳袗·權潗外,時存尹烇·孟世衡·李尙馦·韓必厚·李安眞·曺倜等六人,而更無査考歸一處,雖異常規,不得已竝爲現告之意,敢啓。傳曰,知道。
具鳳瑞啓曰,備忘遺失刑曹堂上·廊廳,罷推現告事,卽者本曹來呈草記,而其時郞廳中,本曹不辨該掌,故不得已罷推傳旨,混同捧入之意,敢啓。傳曰,混同罷推,殊甚不當,當該郞廳査出,可也。
申得淵啓曰,京畿監司尹履之三字缺安印,請出寶。傳曰,知道。
申得淵啓曰,摠戎使·京畿監司處,陵所·晝停扈衛軍兵,十一日結陣事有旨,宣傳官齎去,請出標信·密匣·皮囊。傳曰,知道。
申得淵啓曰,摠戎使等處下去宣傳官所授標信·密符·兵符,還納,請出密匣·皮囊。傳曰,知道。
申得淵啓曰,李基祚箇滿後照律公事,本院置簿冊,詳盡考見,只有靑大竹瘦小黃乾罪照律,而他無推考之事矣。傳曰,知道。以上燼餘
上在昌慶宮。停常參·經筵。
韓必遠啓曰,來十一日,輪對日次,而拜陵齋戒,故不爲取稟。傳曰,知道。
韓必遠,以吏曹言啓曰,臺諫有闕,而今日齋戒,明日國忌,政事何以爲之?取稟。傳曰,過後爲之。
執義任絖啓曰,論議不可,苟同處置本無兩是,今者罷榜之啓,欲停者爲是,則請罷者爲非,而玉堂之竝請出仕,臣實未曉其意也。臣於昨日再召就職之後,所當卽爲再避,而非但瀆撓是懼,近緣宿患復劇,扶曳還家,冒呈辭單,再却於政院,以致前啓澳·洛事無端闕啓,臣之所失尤大。敢於淸齋之日,又此來避,以此以彼,決難仍冒,請命遞斥臣職。答曰,勿辭。
獻納金元立啓曰,臣以新進淺見,適緣乏人,猥側諫臣之列,恒切兢惶,若無所容,雖尋常同列之間,尙不敢自是己見,向人譏斥,而況於人所敬憚之重臣乎?臣伏見大司憲臣金尙憲再避之辭,則拈出臣避辭中一款,謂之譏斥,而有曰,此論若行,則人爭以私見,廢國法云云。今此罷榜之論,謂之可罷者,實出於公也,謂之不可罷者,亦出於公也。所見者不同而所爭,則非私也。臣之本意,不過罷不正之榜,嚴取人之法,是非欲以私見,廢國法也,亦豈有一毫譏斥之意哉?前後論列,只陳所見,斷無他腸,而旣承未安之聖批,又被重臣之嚴斥,臣何敢晏然仍冒?且臣自再昨之夕,猝得胸腹之痛,症勢甚重,昨朝召牌臨門,不敢言病,扶曳就職之後,嘔吐之症轉極,勢難行公,冒呈辭單,見却於政院,莫重連啓之事,終致闕啓,臣之罪戾,至此尤大。以此以彼,決不可一刻在職,請命鐫削臣職。答曰,勿辭。
申得淵啓曰,執義任絖,獻納金元立,再啓煩瀆,退待物論矣。傳曰,知道。
申得淵啓曰,大司憲金尙憲,執義任絖,掌令朴守弘避嫌退待,持平金集·金汝鈺在外,掌令李坰未肅拜,今日以監察爲茶時之意,敢啓。傳曰,知道。
申得淵,以弘文館言啓曰,兩司又爲引避,本館當爲處置,而副提學鄭蘊,修撰尹集辭職陳疏,副校理洪命一,副修撰尹絳有故不來,校理尹棨,以執義任絖避嫌中,有詆斥之言,不敢預議。兩司處置,事體極重,臣雷卿以孤陋之見,決難獨爲。請於明日,待開門,副校理洪命一,副修撰尹絳,竝命牌招,使之同爲處置。傳曰,依啓。
申得淵啓曰,以刑曹堂上·郞廳罷推事,取稟。答曰,混同罷推,殊甚不當,當該郞廳査出,可也事,傳敎矣。更爲分付於刑曹,則無憑査出之意,已爲入啓,更難覈得云。臣就詳當初備忘記,則以傷風敗俗辭緣,當時亦有堂上·郞廳推考之敎,故考出院中所上推考置簿,則同被推考色吏,乃柳敬敏也。仍令刑曹,據此査出,則以其時佐郞韓必厚,定奪現告,故前單子付標還入之意,敢啓。傳曰,知道。
沈世魁揭帖,恭惟殿下,應運承乾,參機化育,炳靈瑩於兔窟,標勳伐於龍車。幽遐覩光霽之容,鉅細頌照臨之德,良夜倏逢三五,懽聲遂洽於東南。竊懷日月之華,忽錫雲天之惠,莊誦拜嘉,捫心知愧。薄修芹藻,藉使轉貢,願傾北海尊前,卷至治之絃歌,敬效南樓宮裏,試太平之仙樂。謹啓,名具正帖。大紅鳳段一端,官綠鳳段一端,墨綠雲段一端,官綠潞紬一段,油綠潞紬一端,天藍潞紬一段,皂靴一雙,綾一雙,紗襪一雙,雲履一雙,金扇二柄,扇墜二枚,息香二伯,香拍二枚,奉申敬。以上燼餘
上在昌慶宮。停常參·經筵。
有國忌。
韓必遠啓曰,來十二日拜陵,故自明日至擧動之日視事,不爲取稟之意,敢啓。傳曰,知道。
申得淵啓曰,大司憲金尙憲,執義任絖,掌令朴守弘避嫌退待,掌令李坰未肅拜,持平金集·金汝鈺在外,今日以監察爲茶時之意,敢啓。傳曰,知道。
申得淵,以都摠府言啓曰,今日入直軍士,當爲中日習射,而有國忌,退行之意,敢啓。傳曰,知道。
行大司憲金尙憲啓曰,臣伏見掌令朴守弘避嫌之辭,以爲京外場屋,可駭可愕之事,不一而足,不罷其榜,則無以振頹綱而革弊習,此與臣之所見有異。以秉法爲官者,旣知有憲令,而視同弁髦,則在他人見之,不亦駭且愕哉?紀綱之日頹,實守法之廢弛,弊習之不革,莫非浮議之肆行,以此爲論事之得體,則臣言之謬誤,從可知矣。玉堂處置,含糊兩可,臣不敢晏然就職,國忌之日,瀆撓至三,臣罪益大,請命罷斥臣職。答曰,勿辭。
具鳳瑞啓曰,大司憲金尙憲,再啓煩瀆,退待物論矣。傳曰,知道。
自辰時至午時,日暈。
弘文館副校理臣洪命一,副修撰臣鄭雷卿等,伏以,大司憲金尙憲,掌令朴守弘,執義任絖,獻納金元立,竝引嫌而退,謹守先朝之受敎,欲革今日之弊習,俱得論事之體,別無可避之嫌。疾病之來,人所難免,而無端闕啓,不無所失。請大司憲金尙憲,掌令朴守弘,竝命出仕,執義任絖,獻納金元立遞差。取進止。答曰,依啓。
夜一更二更,月暈。五更,沈霧。燼餘
自辰時至午時,日暈。春坊日記
上在昌慶宮。停常參·經筵。
自昧爽至巳時,沈霧。
有政。吏批,判書李聖求食暇,參判徐景雨進,參議朴潢進,都承旨金慶徵進。
兵批,判書李弘胄進,參判李時白進,參議金德緘進,參知李袨病,右副承旨申得淵進。
金慶徵啓曰,事變假注書李之恒,重患寒病,久不差復,不得察任,改差,他注書差出,何如?傳曰,依啓。
事變假注書望。朴吉應·沈世鐸。三字缺
申得淵,以兵曹言啓曰,本月初七日,筆匠缺夢賢稱名人,自金虎門入來,差備門外擊錚,極爲駭愕,令攸司囚禁治罪。同門守門將張義道,常時不能禁斷,以致闌入,亦爲非矣,請推考。傳曰,依啓。
掌令朴守弘啓曰,昨日伏覩大司憲金尙憲引避之辭,專以臣之所論爲非,至擧法守廢弛,浮議肆行等語,顯加詆斥,臣何敢晏然在職乎?昨緣日暮,今始來避,臣之罪戾,至此尤大。請命罷斥臣職。答曰,勿辭。
申得淵啓曰,掌令朴守弘,再啓煩瀆,退待物論矣。傳曰,知道。
申得淵啓曰,大司憲金尙憲服制,執義未差,掌令朴守弘避嫌退待,掌令李坰未肅拜,持平金集·金汝鈺在外,今日以監察爲茶時之意,敢啓。傳曰,知道。
申得淵,以都摠府言啓曰,副摠管安應亨,會同分軍事,除標信,內兵曹進去之意,敢啓。傳曰,知道。
具鳳瑞,以吏曹言啓曰,今此穆陵親祭時終獻官,及健元陵·顯陵獻官,當以大臣分差,而時任大臣及元任大臣,皆有故,不得參祭,不得已以正·從一品重臣中無故之員,塡差之意,敢啓。傳曰,知道。
內醫朴頵書啓,左議政吳允謙病勢,與前一樣,而病根猶在腹中,不平之氣,時作時上,飮食厭苦,痰喘亦盛,元氣尙未蘇復。病人曰,每以賤陋之病,煩瀆書啓,不勝惶恐。且衰病之人,蘇復無期,時無服藥之事,而內醫看病,至今不止,尤極未安,今後勿爲往來云云爲白臥乎事,詮次啓達向敎是事。傳曰,知道。
以兵曹拜陵時事目,傳于申得淵曰,各其家前男丁嚴禁事,似未妥當,依前事目磨鍊,可也。
傳于具鳳瑞曰,健元陵·顯陵祭,大臣竝不進參,則祭文措語,似當改之,承旨察爲。
申得淵,以義禁府言啓曰,本月十二日穆陵擧動時,本府郞廳十員內,一員出使,時在九員,以大駕考喧三員,挾輦一員,當直一員,駕導二員,駕後二員,東宮考喧二員,本司晝夜一員,隨駕郞廳不足,依前例,令吏曹,假郞廳三員差出,何如?傳曰,依啓。
具鳳瑞,以承文院官員言啓曰,曾在宣祖朝,揀選文官中,長於詞翰者若干人,稱以製述官,屬於本院,使製往來咨揭。今亦遵依舊例,趙錫胤·黃㦿·鄭雷卿·鄭斗卿·李烓·金壽益·孫必大,製述官差下,何如?傳曰,依啓。
申得淵啓曰,謁聖武科親臨試射時,擧子四人所射,邊·貫中,通共四矢,而監的官及監箭監察等,只以一人所射邊中一矢上之,其餘三人所射三矢,則久不上之,諸試官皆駭訝,不可不請推云。故臣以該房,具由請推矣,所奉傳旨中措語未瑩,四人各射之矢,有若一人四中者然,臣不能詳察之失,著矣。不勝惶恐待罪。傳曰,知道。勿待罪。
吏批啓曰,因弘文館啓辭,闕員盡爲差出事,命下矣。擬望之人乏少,兵曹郞官及時推人員,竝擬,何如?傳曰,依啓。兵曹郞官,勿擬。
兵批啓曰,全羅道左水使白善男,箇滿當遞,而擬望之人乏少,未赴任守令中可合人,竝擬,何如?傳曰,依啓。傳于政廳曰,今政,只出承旨·三司·守令。
吏批啓曰,今政,只出承旨·三司·守令事,命下矣。舍人望則政丞所薦,故仍爲入啓之意,敢啓。傳曰,知道。
傳于政廳曰,獻納加望,禮曹參判,今政差出。
睦敍欽啓曰,因災異待罪,非小官所敢爲之事,而濟州牧使申景琥風災狀啓中,至以撫字不謹,致有凶災等語,偃然待罪。非但猥濫,其不識事體,甚矣,請推考。勿待罪事有旨,還收宜當。敢啓。傳曰,允。
吏批,尹墀爲嘉善大夫禮曹參判者,金槃爲知製敎,鄭基廣爲通政大夫承政院左副承旨兼經筵參贊官春秋館修撰官,洪命耉爲嘉善大夫行司諫院大司諫南寧君,趙絅爲通訓大夫行司憲府執義知製敎兼世子侍講院弼善,沈之源爲通訓大夫行議政府舍人知製敎兼春秋館編修官,尹集爲奉列大夫行司諫院獻納,任絖爲通訓大夫行弘文館校理知製敎兼經筵侍讀官春秋館記注官,金益熙爲奉直郞行弘文館修撰知製敎兼經筵檢討官春秋館記事官。外,李輝陽爲通訓大夫行長興都護府使,柳瑚爲通訓大夫行黃州牧判官者。
兵批,鄭廣敬爲嘉善大夫同知中樞府事,李必達爲折衝將軍僉知中樞府事,朴濤爲御侮將軍行世子翊衛司翊贊,尹毅立爲嘉善大夫行龍驤衛副護軍,金槃爲折衝將軍行龍驤衛副司直,白善男爲折衝將軍行龍驤衛副司直,金元立爲禦侮將軍行龍驤衛副司直,安夢尹爲竭誠奮威振武功臣嘉善大夫行全羅左道水軍節度使。
承政院左副承旨鄭基廣疏曰,伏以,臣自頃年重被臺評之後,屛伏悚惕,不敢抗顔朝列矣。茲者夢寐之外,猥蒙聖恩,復叨近密之地,感激隕越,措躬無地。第喉舌之職,非他汗漫任使之比,如臣負罪者,何敢冒昧承當,復招人譏乎?且臣素患脚膝之痛,趨蹌之際,必有顚仆失儀之患,尤爲惶悶,不知所出。伏乞聖慈,諒臣危迫之懇,特賜鐫改,以重名器,不勝幸甚。謹昧死以聞。答曰,省疏具悉。爾其勿辭,從速察職。
全羅道古阜居幼學李善繼等上疏,伏以,救災之政非一,而蠲租爲急,供上之科非一,而再徵尤枉,故遇災之民,先蒙膏澤,較歲之貢,只責見數,豈當災甚之年,反索覆舟之稅,使此民,重有困哉?去癸酉年夏,本縣元稅外,三別米與西糧及井邑縣等唐糧,合載兩船,到泰安郡後洋,猝値惡風,忽然凶擰,兩船皆覆洋中,船格十六人,亦皆渰死,人皆號哀,稅不足計也。船破人死,極其慘酷,其時該道摘奸啓聞,後又査覈,實狀已著,兩船所載,雖有重於稅者,固不可問諸水濱,而今復督出乎?半生已稅之窮民,不已病乎?敗船實狀,已著於該道啓聞中,本道監司,亦將冤悶之情,一一陳啓,而特以賃私船與元漕船有間,雖共敗一洋,獨私船不免追責之冤。船固異名,出米者,莫非殿下之赤子也。父母之情,當其及溺之時,不宜以船之稱賃稱漕,異其恩施也。且賃船直納之事,本非民所願爲,自近漕船不足,强令稅戶,私賃稅船,此意尤不可不察也。本縣在湖南迫海一帶,舊名爲郡,實猶小聚,斥鹵沮洳,善田無多,早先告災,水則全沈,土性五穀,唯種稻菽。其民又不閑桑麻之業,身無完衣,口稀啗飯,或天節調順,粒米少裕,及其歲晏趣稅,恐後期見罰,至有枕稅帶病飢而死者,苟非明燭,遍照蔀屋,終不見陽春矣。今年則春水太盛,野深難闢,夏月不雨,鉏不培楮,乃於發穗未實之秋,大風忽起,自昏達朝,乾端掀揭,地軸震驚,牛馬倒斃,飛鳥殞死,凡付於土者,喬木根最固,顚折殆盡,軟木弱豆之屬,宜其掃如也。茲災之烈,域中渾被,颶從海出,湖壤爲甚,始勢尤惡,濱海倍酷,川原滿目,一色蕭條,欲去草實,飄蔕隨蓬,民命近止,朝暮丘壑,婦子顚連,啼泣道路,年例稅米,計窮剝膚,敗船舊稅,未審何地可征也。廢田之餘,民産大耗,天災之行,若此奇異,見今移沴而致物,萃離而收散者,無他妙理,只在夫弛征緩輸,奏庶鮮食而已。漢文帝時,天下大水,名山盡崩,敬天恤民,蠲除天下田稅,厥後災異,代各有之,俱以損上益下,爲永命之本。伏願殿下,特命該部,追査本道當初狀啓,就將往年敗船所載三色米若干斛,依他例蠲免,務施膏澤,普用荒政,則不惟殘縣疲民,得免目前死亡,推此一政,惠可遠被,而仁可博施,阻飢者庶得以望腹矣。臣等畎畝之賤臣,貿貿焉繭足遠至,叫閤披肝,情事大慼。無任祈祝戰兢之至,謹昧死以聞。下該司回啓。
弘文館副修撰尹絳,伏以,大司憲金尙憲,掌令朴守弘竝引嫌而退。先朝受敎,是爲令甲,不欲撓改,事理當然,事無兩是,勢難竝行,請大司憲金尙憲出仕,掌令朴守弘遞差。取進止。答曰,依啓。
行禮曹判書洪瑞鳳箚曰,伏以,臣之犬馬之疾,初非近效猝瘳之類,而屬在視草之日,義不可退伏,强作就列。灸瘡諸爛,外襲風寒,且兼內熱,不禁喫冷,數日之間,右肋胃脘積聚之處,仍前堅硬,將有肆惡之徵,呼吸起動,種種拘急。當茲拜陵之擧,臣之本職,有應行贊導之事,將此氣力,必未免有顚頓道路之患,念及公私,誠極悶踧。臣早擬隨例請急,而參判臣尹毅立,方以身病呈辭,雖見却於政院,而有拘於一司不得兩呈之規,敢此具箚陳情。伏乞聖慈,鐫遞臣本職,以安微分,不勝幸甚。取進止。答曰,省箚具悉。卿病若此,則依近例,令次官贊等,可也。
以公淸監司朴明榑辭狀,傳于金慶徵曰,宜勿控辭,安心察職事,回諭。
行司憲府執義兼世子侍講院弼善趙絅疏曰,伏以,人間百疾,咸萃于臣身,而其中最苦而迭侵者,眼疾·齒疾也。數日來,齒疾忽劇,齒根浮爛,無晝夜狂痛,坐立眩倒,不意恩命,適及此際,兢惶殞越,罔知攸爲。若在常時,則雖扶曳出仕,庶可行且調理,而今則陵所擧動,只隔數日,輿疾從班,必非常規,而以疾不從,尤犯分義,進退皆罪,臣之悶迫,難以言喩。伏願聖明,察臣實狀,特遞臣職,公私幸甚。謹昧死以聞。答曰,省疏具悉。爾其勿辭,調理察職。
弘文館副修撰尹集疏曰,伏以,凡人之疾痛病極,必呼天呼父母者,蓋亦出於至情也。今臣之疾痛病極,又萬倍焉,則安得不籲呼於天地父母之前,冀其洞燭也哉?臣自在草土中,重得寒熱交戰之症,寒氣遍體,則四肢戰掉,一身如氷,壯熱上升,則狂言鬼語,唇舌焦爛。一日之內,再三氣絶,纏綿沈痛,愈往愈甚,服闋之後,有加無減,肌肉消盡,形若枯木,只俟溘然之日,萬無供職之望。前忝本館,冒死陳疏,獲蒙恩遞,而曾未逾月,旋拜諫院,臣子分義,不敢每每言病,黽勉就列,扶曳行公。筋力不支,前症轉劇,或於臺廳,或於直廬,寒熱之發作無常,相知之人,見臣形容,莫不危之。臣誠悶迫,罔知攸措,方思瀝血懇祈遞免,而夢寐之外,又授本職,繼有召命,驚惶感激,奔走出謝。頃於謁聖擧動時,冒夜隨駕,以致添傷,種種危劇之症,一時俱發,而僚員有故,不敢徑出,數日入直,痛勢益苦。前扶後掖,僅得還家,委頓床席,不能運身,氣息奄奄,一語三引,如癡如狂,視聽俱迷,螻蟻殘喘,不絶如縷。臣之此症,出於積年所傷,病根已深,着在骨髓,旬月之間,勢難差復,經筵重地,不可久曠。伏乞聖慈,察臣至懇,遞臣職名,以便公私,不勝幸甚。臣無任激切屛營之至,謹昧死以聞。踏啓字而下。
夜五更,沈霧。以上燼餘
上在昌慶宮。停常參·經筵。
自昧爽至辰時,沈霧。
申得淵,以成均館官員言啓曰,今九月九日,儒生課試,而政府有故,不得行之之意,敢啓。傳曰,知道。
申得淵,以弘文館言啓曰,本館下番見存三員內,副修撰鄭雷卿,差祭大祝,修撰金益熙,未肅拜,擧動臨迫,而從班將不得備員,請修撰金益熙牌招肅拜,謝前出仕。傳曰,依啓。
申得淵,以兵曹言啓曰,陵幸時,應入馬數,一依上年別單子,書二字缺宮侍陪醫官·香匠所騎及藥物·衣襨載持之馬,上年別單子中,別無磨鍊之事,故今亦依前不爲書啓矣。今接內局·政院公文,則不可不爲定送,雖不載啓下別單中,磨鍊定送之意。敢啓。傳曰,知道。
申得淵啓曰,敦寧都正韓會一掃墳時,給馬事,命下矣。常時非勳臣·重宰及侍從之官,則未有給馬之規,今此韓會一給馬,似涉規外,何以爲之?臣職是該房,敢此仰稟。傳曰,知道。給之,無妨。
戶曹參議沈詻疏曰,伏以,臣於今月初五日政,忝授本職,其時臣之前任仁川府使時解由,已到戶曹,臣之在任瓜滿乃九朔。凡解由之法,在十朔前,則無査勘之事,只以文書,移送吏曹,而適緣戶曹久未開坐,不得成帖,以此臣不敢出謝恩命累日矣。昨者始聞已爲移送吏曹,且陵幸擧動臨迫,本曹堂上一員,當爲隨駕,而判書未差,參判兼帶總管,臣應爲隨駕,故今日肅謝矣。竊更思念,臣之除拜,在於解由文書吏曹未及照訖之前,臣之徑自行公,殊涉未安,淸齋之日,不得循例呈告,敢此冒昧陳達。伏願聖明,特賜遞改,以便公私幸甚。臣不勝激切屛營之至,謹昧死以聞。答曰,省疏具悉。爾之出謝,勢所然,宜勿控辭。
弘文館副提學鄭蘊疏曰,伏以,臣聞疏廣之言曰,知足不辱,知止不殆,臣常誦之,而不知其言之有味也。及今身蹈之然後,益信古人明智之不可及也。臣起自窮鄕,盜竊虛名,歷揚淸顯,官躋二品,可謂足矣,年幾七十,疾病纏身,聰明頓減,精力已竭,迄可止矣。然猶貪戀殊恩,徘徊不決,自侮人侮,增茲人口,諫臣踏踐之言,不一而足,玉堂處置之辭,引以偏側,辱已甚矣,殆亦著矣。詩人所謂,其虛其邪,旣亟只且者,正臣今日之謂也。屢度呈告,見却於政院,最晩始爲達啓,而又有調理出仕之命,心憂且悸,若隕深淵,缺再疏所陳,非爲姜大遂地也。乃自爲身謀也。大遂昔年之竄謫,緣臣之罪也。今日之累彈,亦緣臣而致也。在易剝之初六曰,剝床以足,六二曰,剝床以辨,六四曰,剝床以膚,安有剝足與辨,而不及於膚者乎?儻使在床之人,知其漸之如是,而當其剝足之始,已能下床而去,則安有切近之災,至於剝膚也?臣之陳情乞遞者,乃所以避剝膚之災,踐踏之如此,題目之如此,臣實未曉其所以也。彼其初之剝足者,其意豈不在於剝膚?而今乃巧辭百般,抑揚太過,玩撫備至,一則曰,吁,亦慘矣,二則曰,不足與相較。其他侵侮,不可殫擧,至於偏比之言,賢不肖之辨,則尤竊怪焉。臣歷觀前古朋比之禍,未嘗不亡人之國,故自以爲獨立無朋,是者是之,非者非之,雖親切,而有失則責之,雖疏遠,而有善則揚之,竊自附於剝之六三无咎之象,未嘗有偏倚之心,而彼乃以其心度人,劇以此目,不亦冤乎?且所謂賢不肖之辨者,果指誰而言耶?謂臣爲賢也,則曾爲偏比之人而爲賢乎?爲大遂爲不肖也,則大遂之平生,曾無不肖之事。噫,大遂不容於昏濁之世,而被選於淸明之朝,揚于淸班,凡幾年乎?而至于今日,乃勒之以不肖之名,臣之爲此言,非欲與年少氣銳之人,較是非,而決勝負也。乃欲殿下之知臣不爲時議所容,而許其退去也。今之議者,或謂臣恃寵而驕,或謂臣再疏中,不擧難居長官之意,而若將出仕者然,爲不可也。猶恐臣之或出而供職。衆怒難犯,群議難遏,臣雖欲黽勉行公,以副聖敎,而洪霶竊發之彈,其孰能禁?臣年將至矣,病已痼矣,乞骸退歸之意,前疏已發,而未究其說矣。昔宋神宗朝,范鎭年六十有三,呂誨年五十有八,歐陽脩年六十有一,富弼年六十有八,司馬光·王陶皆五十,而或致仕,或引疾,或求散地,而皆得請,此皆不容於時流者,而不拘於大閑之年,尙矣。況犬馬之齒,遠過於諸公,而不容於時,則有加而無減,去留之輕重,不啻懸絶者乎?臣來京師六箇月,而逢彈者三朔,忝禮部者僅月餘,而今又被彈,古今天下,安有重任淸望,如玉堂之長,而耐彈顧望者乎?且謁聖,大禮也,而臣病不隨侍,命牌,嚴旨也,而臣病未赴肅,遞罷之罪,種種如此。伏願殿下,哀臣至情,悶臣危蹤,亟遞本職,置之散地,則臣猶將强策駑鈍,旬月就列,而使之因仍苟冒,終至顚躓,則臣雖被逋慢之罪,未免不辭而退矣。臣不勝懇祈屛營之至,謹昧死以聞。答曰,省疏具悉卿意。年少輩怪妄之說,不必介懷,須勿固辭,速出行公。以上燼餘
上在昌慶宮。停常參·經筵。
申得淵以都摠府言啓曰,今日入直軍士,當爲中日習射,而以拜陵親祭齋戒,退行之意,敢啓。傳曰,知道。
以禮曹諸科擧吉日付標公事,傳于睦敍欽曰,外方擧子,留京爲弊,科擧日次次進定。
以兵曹射隊將付標,傳于申得淵曰,以副望用之。
掌令李坰啓曰,臣曾忝本職,亦參罷榜之論矣。伏見大司憲金尙憲前後引避之辭,一則曰以私廢法,一則曰浮議肆行,臣之請罷其榜,亦未免廢法浮議之失,不可晏然仍冒。請命遞斥臣職。答曰,勿辭。
執義趙絅啓曰,妄論罷榜之罪,臣其首也。不意新命,又及於首罪之臣,臣實兢惶,罔知攸措。臣得見大司憲金尙憲數度引避之辭,蓋欲謹守三尺也。殊不知臣等前日之論,獨不欲守三尺乎?擧子之出入場屋,國有其法,而鷄鳴出場,則其法壞矣,考第試卷,國有其法,而備篇不考,則其法壞矣,增廣館試,國有其法,而除去館試,則其法壞矣。爭論無法不正之科擧,欲歸大公至正之地者,固法官之急先務也。金尙憲但見自己之欲守三尺,而不知人之欲守三尺也。信乎,有我之私人難遣也。臣竊聞在宣廟朝兩南鄕試,連年罷場,相臣李憲國獻議以爲,自今雖八路罷場,京師無故,勿爲罷榜,遂蒙允兪,則罪在試官,罷試官,罪在擧子,削擧子敎云。然則先王制此令之本意,專在於捄正外方之痼弊也。若當其時,京師擧場之不法,非一擧子·一試官所可當之,有如今日,則先朝捄正之道,必不但已也。昏朝科擧,言之醜也。一國人心之所共積憤,故反正之後,痛刮磨弊習,惟科擧爲最,然而議者多言,若非任叔英之論罷癸亥會額,則行私之蔓,不可圖也。臣亦以爲,不罷今榜,則科擧嚴正之法,不復行矣。且臣因此一事,尤歎論思之無人也。洪柱一之沾沾,固可惡矣。其論,則與大憲同,而一立一落,何其異也?及乎處置多官也,其語之不能辨黑白異陰陽,脂韋骫曲,牽補兩間之態,令人不能正視也。以出入禁闥侍從之臣,論一小是,尙猶如此,搢紳氣像,良可寒心。臣賦性褊滯,不能變其初見,而長官金尙憲不數字缺國之公議,不待旣除之同僚,擅停罷榜之議,此無非駑劣如臣見輕之致,臣何敢晏然仍冒?況臣數日來,不佳殊甚,冒上疏章,誠未動天,今始扶曳出肅,又未免瀆擾於淸齋之中,臣罪尤大。請命罷斥臣職。答曰,勿辭。
行大司憲金尙憲啓曰,伏見掌令李坰提起罷榜之論,以爲引避之目,固已疑其搔擾矣,繼見執義趙絅避嫌之辭,以不顧一國之公議,不待旣除之同僚,擅停罷榜之論,峻攻臣身。臣之本意以爲,近日臺諫,以一時區區之私見,欲廢先王已定之令,至於國體何哉?累陳愚見,屛竢物議,而玉堂亦不以臣言爲非。臣意謂,玉堂自是公論之地,而其言如此,則公論可知,故出仕之後,卽爲停論,臣雖駑劣,安敢就決於年少喜事之輩,以斷國論乎?趙絅自初欲罷榜,雜引無實之言,眩亂人聽,誤罷多官,事露見裭,亦可以少戢矣,而猶復肆言至此,眞無忌憚之尤者也。其所謂欲守三尺數句語,臣未知其文見於何典,都不過一時試官·擧子之所失也。且先朝一切不許罷榜之敎,明載令甲,掌故守之,可考而知也。趙絅以新進後生,不能詳聞,而乃敢謂先王本意,專在於捄正外方之痼弊,不已悖乎?臣旣被趙絅之重劾,不可一日冒居,以辱名器,請命罷斥臣職。答曰,勿辭。
行大司諫洪命耉啓曰,今番科擧,前後多言,罷榜之論,終始熾張,當初館試之除,誠爲未盡矣。以國體言之,則雖罷此榜,館中圓點之難便,榜後浮議之橫生,未必不如前,而況先朝受敎之意,實百世不易之典,何可以一時過激之論,不有三尺之令甲,遽罷莫重之科擧乎?大司憲金尙憲,守法不撓,論議嚴重,玉堂之論,亦復歸一。故快卽停數字缺得體,雖有旣除之同僚,若未出仕,或在呈告,二字缺,曾無等待可否之規。且臣之愚意,外方多士,賣衣糊口,艱楚之狀,不可勝言,若過數日,勢將散歸,國家設科取士之道,豈可如是?旣知此榜之不可罷,而仍爲堅執,非論事着實之意,而等爲停啓,一日爲急,故臣亦不待旣除之同僚,而停之矣。今見執義趙絅避嫌之辭,臣不勝瞿然。今此罷榜之論,雖云公議,方外高談,間以浮議,臺閣之上,互相紛紜。金尙憲識見過人,言論公正,其一言,亦足爲一世之公論,而如以動於浮議,隨波不的之輩,謂之一國之公議,可乎?除去館試,固出於一時特命,其時臺諫爭之,而旣停,不考備篇,責在試官,故其時試官,已被其罰。至於鷄鳴之說,初出於浮薄喜事之口,先入於趙絅惑聽之耳。不辨虛實,誤罷多官,事歸孟浪,物議譁然,故趙絅只抽出一所引避遂非,其亦苟矣。至於今日,復以停啓之事,歸咎於金尙憲,自以守法爲言,臣未曉其意也。擅停之失,臣亦當之,淸齋之日,又未免瀆擾之失,請命遞斥臣職。答曰,勿辭。
獻納尹集啓曰,臣之危迫之懇,已悉於前疏,而纔蒙恩遞,新命又下,臣誠狼狽悶蹙,罔知攸措。陵幸大禮,只隔一宵,不敢退伏,扶曳出謝矣。卽見憲府多官引避之辭,乃罷榜一事也。當初罷榜之論,臣亦同參,且大司憲金尙憲,卽臣之妻同姓三寸叔也。在法當避,以此以彼,決不可晏然處置,請命遞斥臣職。答曰,勿辭。
睦敍欽,以弘文館言啓曰,兩司竝引嫌而退,本館當爲處置,而副提學鄭蘊未肅拜,校理尹棨,與獻納尹集相避,校理任絖,以前日同參臺諫,難於可否,修撰金益熙,以監試試官,曾在被論中,今此罷榜之論,不敢是非,副校理洪命一,副修饌鄭雷卿,祭官已詣陵所,只有副修撰尹絳,卽爲牌招,使之速爲處置。答曰,依啓。副提學鄭蘊,亦爲命招。
趙緯韓啓曰,掌令李坰,執義趙絅,大司憲金尙憲,大司諫洪命耉,獻納尹集,再啓煩瀆,退待物論矣。傳曰,知道。
弘文館副修撰尹絳啓辭,頃於前獻納金元立處置之時,臣與同僚,相議上箚,其所措語,初無他意,而顯被長官情外之斥,臣誠踧踖,不能自安。昨日伏覩鄭蘊疏批,又以怪妄爲敎,尤不勝震慄之至,退伏私室,惶縮罔措,適於此際,召牌臨門,强顔趨赴,已極慙悚,終不敢晏然處置,請命鐫削臣職。答曰,勿辭。
副提學鄭蘊啓辭,臣四疏乞遞,未蒙允許,擧動已迫,不敢又瀆,欲於明曉出肅,仍爲陪侍,不意本館未請,而特命牌招,臣誠惶蹙,不遑俟屨,趨肅而退矣。伏見副修撰尹絳待罪之辭,其所謂長官情外之斥者,乃指臣之失也。臣何敢身負積謗,又被同僚之指斥,而晏然敢齒於兩司處置之列乎?請命遞罷臣職。答曰,知道。卿其勿辭,速爲處置。
睦敍欽,以禮曹言啓曰,以科擧擇日單子,傳曰,擧子留京有弊,科擧日次次進定事,傳敎矣。臣等聞擧子留京已久,率多賣鬻衣裝,以爲糊口之資,或有不得繼糧,徑先還鄕者。擇日之際,必欲進定,而生進覆試,有家禮·小學考講之規,當過五六日,方爲畢講,而其間非徒陵行擧動·謁聖放榜連有公故。且湖西·海西初面居擧子輩,就糧還家,試期定日後,來京者亦多,缺酌量之日,此外更難進定之意。敢啓。傳曰,知道。
申得淵,以御營廳言啓曰,本廳所屬別抄武四字缺一百十一員,今此陵幸時,依當初三字缺甲冑,當爲挾輦侍衛,而提調臣李曙在罷職中,大將金自點,以扈衛大將,因兵曹啓辭,闕內率軍官侍衛矣。別將徐弼文,當率領挾輦,而無統率之將,綾城府院君具宏,以別雲劍侍衛云,令別將廳,分付於具宏之意,敢啓。傳曰,依啓。
夜一更,月暈。流星出天囷星,入天陰星,狀如甁,尾長二三尺許,色白。五更,霜降。以上燼餘
上在昌慶宮。有穆陵親祭擧動。
自昧爽至辰時,沈霧。
弘文館副提學鄭蘊,伏以,掌令李坰,大司憲金尙憲,大司諫洪命耉,獻納尹集,竝引嫌而退。今日罷榜之論,或是或非,靡有底定,互相排斥,此皆非也。謂當罷者,捄一時之弊也,謂不當罷者,守三尺之法也。二者之論,當兩存而不可無也,則停論之際,所當相濟可否,待其歸一。然後,或罷或停,未爲不可,而同僚旣除,不待出謝,而因就職而來,遽爾獨停,雖非敬待同僚,愼重論事之體。而旣已停之,則復爲提起瀆撓於擧動之時,亦未爲得體。所見旣異,不可苟同,在法當避,勢難處置,請大司憲金尙憲,大司諫洪命耉,執義趙絅遞差,掌令李坰,獻納尹集出仕。取進止。答曰,依啓。且大司憲金尙憲,大司諫洪命耉等,卽爲停啓,出於守法除弊,亦無可遞之失矣。
夜四更二點,大駕出宮。黎明,次晝停幕次。世子問安。答曰,知道。政院問安。答曰,知道。藥房問安。答曰,知道。
申得淵啓曰,城內二橋邊,火光甚爲稀疏,當該官請推考。傳曰,依啓。
申得淵啓曰,松橋邊近處,雖有植炬,不爲燃火,使輦路熹微,京畿監司請推考。傳曰,依啓。
申得淵啓曰,晝停幕次近處,喧聲震動,而不敢禁止,扈衛大將請推考。傳曰,依啓。
申得淵,以內乘言啓曰,捲簾,取稟。傳曰,捲前面。
大駕至陵所幕次。世子問安。答曰,知道。政院問安。答曰,知道。藥房問安。答曰,知道。
上詣顯陵,行望墓禮。禮畢,通禮引上,不入小次而直出,承旨急止通禮。上顧召承旨,金慶徵·睦敍欽進前而伏。上曰,以入就小次定奪乎?睦敍欽曰,如是定奪矣。上入小次,傳于睦敍欽曰,儀註,何以磨鍊耶?入送。睦敍欽取儀註以進曰,儀註磨鍊者如此矣。又傳于睦敍欽曰,凡擧動例設豫備小次,故儀註,只言設小次而已,而何乃執此爲言乎?睦敍欽曰,世子及百官會班之後,自上當行禮,故以暫就小次磨鍊,不能詳察而然也。又傳曰,上穆陵就小次,於此則不可矣。上詣健元陵,行望墓禮,仍詣穆陵入小次。王世子及百官會班。上出次上殿,行四拜禮,奠酌讀祝訖,降復位。王世子,行亞獻禮,金藎國行終獻禮,上行四拜,禮畢,入小次。
金慶徵啓曰,雨勢猝急,上陵奉審,何以爲之?敢稟。傳曰,雨勢不至大段,奉審擧動,斯速爲之,可也。上詣新陵奉審之際,雨勢漸緊,金慶徵啓曰,雨勢如此,還入小次,何如?上曰,小次稍遠,還入不可。仍詣守護房簷下暫立。傳于金慶徵曰,都承旨亦入此避雨,爲可。雨勢乍歇,上還大次。世子問安。答曰,知道。政院問安。答曰,知道。藥房問安。答曰,知道。
申得淵啓曰,雨勢如此,難以馬坐,以輦坐,諸司豫備之意,敢稟。傳曰,雨勢似歇,以輦坐,諸司豫備。
傳曰,陵參奉賞格事,斯速爲之。
金慶徵啓曰,大司憲金尙憲,猝然病重。敢啓。傳曰,遣內醫看病。
傳于睦敍欽曰,大司憲金尙憲,病勢危急云,內醫崔得龍,使留此看病。
金慶徵啓曰,大司憲金尙憲,病勢猝急,御醫崔得龍,留此看病事,傳敎矣。崔得龍旣已前往晝停云,往彼分付之意,敢啓。傳曰,依啓。
傳于金慶徵曰,使京畿監司,定守令中一人,使之看病。金慶徵啓曰,安山郡守柳後聖,醫術詳明,使之看病,何如?傳曰,依啓。政院招致,各別申飭,使之盡心救療。金慶徵啓曰,卽聞安山郡守柳後聖,亦已前往晝停云,勢將往彼分付之意,敢啓。傳曰,依啓。傳于金慶徵曰,金尙憲之病一樣乎?金慶徵回啓曰,一樣云矣。又傳于金慶徵曰,此何症耶?金慶徵回啓曰,雖未知何症,而手足俱冷,言語不通云,似是霍亂。
大駕還晝停幕次。世子問安。答曰,知道。政院問安。答曰,知道。藥房問安。答曰,知道。
傳于金慶徵曰,金尙憲族屬,有參擧動者乎?金慶徵回啓曰,外四寸南老星,以史官來參矣。又傳曰,此外無他族屬乎?金慶徵回啓曰,紛擾之中,不能詳知。傳曰,若無三字缺人,南老星自此送之,何如?金慶徵啓曰,聖敎允當矣。傳曰,南老星,給馬以送。
金慶徵啓曰,以朴日省兼春秋察任之意,敢啓。傳曰,知道。
巳時,日有左珥。午時,雨雹,狀如小豆,雷動。
大駕還宮,政院問安。答曰,知道。藥房問安。答曰,知道。二品以上問安。答曰,知道。
賞格數目,京畿監司豹皮一領,京畿都事,楊州牧使各弓子一張,長片箭各一部,筒兒一箇,三陵參奉各弓子一張。
御醫崔得龍書啓,臣承命卽刻馳到大司憲金尙憲所在處,病勢看審,則此非中風猝急之病,而乃冒夜觸寒而然也。今則頗似蘇醒,脈候稍和矣。臣與柳後聖相議,二陳湯加入黃蓮薑汁炒·梔子仁炒黑各七分,麻黃·羌活·乾葛·枳殼·麩炒·蘇葉·木香各五分,用之,宜當爲白乎所。詮次啓達向敎是事。
傳曰,此藥,卽爲送之。
鄭基廣,以義禁府言啓曰,亡吾里近處金伊·士龍·興春·金義·朴之玄·張愛生·尹忠男·洪德男稱名及幼學禹繼聖·丹川令景麒等,駕前騎馬橫行,極爲駭愕,令攸司囚禁治罪,何如?傳曰,依啓。
睦敍欽,以侍講院言啓曰,擧動事目內,部將二員,多率軍人前導,而王世子,將到晝停處時,部將不能善爲前導,不遵作門,誤引他路,有顚倒之患,極爲駭愕。都城十里外,炬火則京畿次知,而王世子輦過時,左右炬火不明,而將到晝停處,尤甚不明,失路之患,未必不由於此,請當該部將及京畿監司,竝從重推考。傳曰,依啓。監司則勿推燼餘
巳時,日有左珥。午時,雨雹,狀如小豆,雷動。春坊日記
上在昌慶宮。停常參·經筵。
金慶徵啓曰,明日放榜,視事不爲取稟。傳曰,知道。
藥房都提調臣尹昉,副提調臣金慶徵啓曰,昨日午後,風色陡覺淒冷,不審擧動後,夜間聖候,何如?臣等不任憂慮之至,敢爲問安。答曰,平安。
鄭基廣啓曰,大司憲金尙憲病,掌令李坰服制,持平金集·金汝鈺在外,執義·掌令,一員未差,今日以監察爲茶時之意,敢啓。傳曰,知道。
政院,大殿問安。傳曰,知道。
政院,世子宮問安。答曰,知道。
吏曹判書李聖求,參判徐景雨啓曰,頃日政,戶曹參議有闕,臣等披見座目官案,則沈詻名下,由未出之未字爻周,問于色吏,則解由已出云,因以備擬,至於受點矣。厥後,戶曹照記,始到臣曹,蓋沈詻,前任春川時解由,曾已到曹,故色吏誤認爲仁川解由也。臣等徒信下吏之言,不致詳察之失,大矣。所當趁卽具由自列,而擧動臨迫,淸齋之日,不敢煩瀆,今始來啓,尤不勝惶恐,伏地待罪。傳曰,知道。勿待罪。
韓必遠啓曰,假注書金鋿,去夜在直所,猝得胸腹痛,不省人事,雜用藥物,尙未差減。症勢如此,不得察任,他假注書差出,何如?傳曰,依啓。
內醫臣李春楊書啓,臣九月初八日酉時,馳到豐城君趙時俊家看審,則積年西塞,重得土疾,元氣大敗,氣血枯渴,痰喘尤極。去冬冒寒,赴任會寧,到任病臥,乞遞本職,冒暑出來,四十日得達白川鄕家。中路又添白痢,一日度數,多至二十餘次,今至三十六日,少無向差,氣息奄奄,委頓枕席,危在十分地頭。目今痢疾苦劇,宜以六君子湯調辰砂益元散,連用五六服,以觀症勢,而所用藥中,朱砂·縮砂,無所賚,又有燥渴,引飮無度,欲用砂糖,元此材,鄕家得用無路,極爲悶慮。痰熱上陞時,以竹瀝·薑汁·淸心元等藥,頻頻施用,詮次啓達。傳曰,此藥材,竝卽爲下送。
假注書望。△李晢·尹瀁·李彬。
行大司諫洪命耉啓曰,無狀小臣,處事輕率,玉堂處置,公議可見,千萬慮外,召命特降,自顧兢惶,理難仍冒。而擧動臨迫,不敢退伏,顚倒隨駕,狼狽無地,還宮之後,日勢已暮,今始來避,所失尤大,請命遞斥臣職。傳曰,勿辭。
具鳳瑞啓曰,假注書李晳,方往畿地,二字缺他假注書差出,且槐院,雖曰閑局,有職之人,任意下鄕,極爲駭愕。李晳推考,何如?傳曰,允。
假注書望。沈世鐸·李彬·柳道三。
獻納尹集啓曰,臣之前日罷榜之論,再昨瀆撓之失,與執義趙絅無異,而趙絅旣以瀆撓見遞,則臣何靦然苟冒?就職之後,卽欲引避,而擧動已迫,泯默隨駕,昨夕還家,賤疾危劇,幾死僅蘇,今始扶曳來避,貪榮冒恥之失,著矣。且玉堂之論遞大司諫也,以不待旣除之同僚,遽爾獨停爲非,其所謂旣除之同僚,卽指臣也。凡臺官論事之體,雖有同僚,未及相會禮之前,則不得相可否,例也。況臣於其時,病勢極重,奄奄垂死,出仕遲速,未可逆料,苟有所見,則何必等待?緣臣病未出謝,至使長官,無故見斥,臣之所失,尤大。今者長官,又以此引避,臣何敢晏然處置?以此以彼,決難在職,請命遞斥臣職。答曰,勿辭。
掌令李坰啓曰,臣於再昨引避之辭,提起已定之論,瀆撓擧動之時,與趙絅無異,而玉堂處置,立落不同,臣何敢晏然在職?昨緣隨駕日暮,又患賤疾猝作,今始來避,所失尤大,請命遞斥臣職。答曰,勿辭。
具鳳瑞啓曰,明日文武科放榜,若無兩司,則勢難仍行,大司諫洪命耉,獻納尹集,掌令李坰,方在避嫌中,似當趁卽處置,而大司憲金尙憲病重,令弘文館,今日內處置,何如?傳曰,允。
具鳳瑞啓曰,今日省記東部當該假官,無緣不受通符,極爲駭愕,請推考。傳曰,依啓。
具鳳瑞啓曰,以篆文科次,傳曰,此篆文中,無誤字乎?問啓事,傳敎矣。取考篆文,則多有不似篆樣者,而當該試官,必有分等科次之意,問于試官,爲當。敢啓。傳曰,依啓。
具鳳瑞,以弘文館言啓曰,兩司全數避嫌,而本館當爲處置,校理臣任絖,曾以臺諫,同參罷榜之啓,今不得可否,修撰臣金益熙,以監試試官,曾在被論中,亦不敢處置,副修撰臣尹絳,受由下鄕,校理臣尹棨,與獻納尹集,且副提學臣鄭蘊,副校理臣洪命一,副修撰臣鄭雷卿呈辭,今方到館,而似聞其病勢,不至大段。無他處置之員,今日亦已閉門,請副提學鄭蘊,副校理洪命一,副修撰鄭雷卿,明日待開門牌招,使之速爲處置。傳曰,依啓。
鄭基廣,以義禁府言啓曰,裵弘度·楊應綵·李圪·李聖根等公事,議處事,判下矣。依前日啓辭,試所各差備官矢數長冊及所謂試官手書,取來參考,則事情茫昧,歸宿甚難。今日本府坐起,臣洪瑞鳳·臣李必榮來參,而知事臣沈諿,以病不來,待同僚齋會,相議處置之意,敢啓。傳曰,知道。
鄭基廣,以義禁府言啓曰,府月令醫員韓亨國等手本內,囚人鄭彦壽,卒得寒疾,四肢沈重,不省人事云。故今日坐起時,元情不得捧招之意,敢啓。傳曰,知道。
申得淵啓曰,卽者排設司鑰來言,拜陵時晝停所御幕諸具,載持輸去之後,擧動過後,不復輸來,至今棄置云。御幕諸具,初旣載去,則所定之馬,所當待候載還,而徑先散去,致令棄置於中路,極爲可駭。本曹不能檢飭之失,在所難免,當該郞廳請推考,色吏囚禁重治。傳曰,依啓。
鄭基廣啓曰,大司諫洪命耉,獻納尹集,掌令李坰,再啓煩瀆,退待物論矣。傳曰,知道。
行龍驤衛副護軍李顯英上疏,伏以,臣本月初九日,偶嬰寒疾,腹痛大作,連日調治,小不差減。今則痰火凝結,胸膈痞塞,如刺如割,或上或下,危喘未定,勢未得進參於扈衛之列,屛伏私室,心神飛越。伏願天地父母,亟命遞臣都摠官之任,以便公私,不勝幸甚。答曰,省疏具悉。卿其勿辭,調理行公。
弘文館校理尹棨上疏,伏以,聖明,不知臣不肖,使得待罪經幄,不稱之誚,固已多矣。頃於處置兩司也,適緣同僚有故,臣獨當之,而臣之愚見以爲,兩司多官,因罷榜事,論議雖岐,俱是爲公,非爲私也。自當與其同僚會議,反覆商確,要歸於至當至正之道,可也,何必紛紛然各執所見,如爭訟者哉?以故務欲鎭靜,竝請出仕,以俟其論議之歸一矣。臣雖無狀,何敢糊塗淟涊,畏首畏尾,而不爲辨別黑白哉?且前日洪柱一避辭中,欲停罷榜之論一款,與金尙憲之意,雖似略同,而洪柱一則雜引黃位坤事及公淸武科試官事,多有未妥之說,似難在職,金尙憲初避,以爲欲與同僚,相議停當,而適遭私戚,未行相會之禮,以致耽延誤事云爾,則服制中不得行公者,載在法典,勢所固然,豈可以耽延爲咎而遞之哉?一立一落,前後有異者此也。臣伏見執義趙絅引避,費盡許多說話,攻斥詬辱,無所不至,一則曰,牽補兩間之態,令人不忍正視,一則曰,搢紳氣像,良可寒心。其他凌駕譏詆之語,皆指臣身,此雖以引避爲名,亦一彈章也。耐彈供職,在庶官猶不可,況於論思之地,何可一刻苟冒乎?且三司一體,所宜相敬,而苟有可劾之罪,則直爲彈劾,可也。今乃因其自已引避,而肆言謾罵,至於此極,此不過欲行己志,乘憤所發,而實由於如臣無狀,忝在匪據也。人言之來,無足怪者。臣雖欲貪榮忍恥,其如貽辱名器何?臣等再昨卽構一疏,陳情乞免,而爲政院所却,拜陵擧動,不敢不參,靦然供職,今已數日,亦可謂無恥之甚者也。伏乞聖慈,察臣至懇,臣本職及兼帶,竝賜鐫削,以重名器,以謝人言,不勝幸甚。答曰,省疏具悉。趙絅過當之論,不必相較,爾宜勿辭察職。燼餘
侍講院啓曰,王世子祗迎,乃是莫重之禮,而昨日弘化門外,出宮祗迎時禮貌官,通禮院掌務官,難免不謹定送之失,請推考。且還宮時,王世子祗迎幕次,設於作門外至近之處,作門將官,所當預爲嚴禁人馬,使之不得闌入於幕次近處,而王世子祗迎大駕之後,人馬自幕次後,䮁塡爭出,以致紛沓喧聒,極爲駭愕。禁喧都事,亦難免不能禁斷之罪,當該將官及禁府都事,竝命推考,何如?傳曰,依啓。春坊日記
上在昌慶宮。停常參·經筵。
有政。
申得淵啓曰,明日常參·經筵,取稟。傳曰,只晝講。
鄭基廣啓曰,大司憲金尙憲病,執義·掌令一員未差,掌令李坰避嫌退待,持平金集·金汝鈺在外,今日以監察爲茶時之意,敢啓。傳曰,知道。
傳于具鳳瑞曰,當日政事爲之。
吏批,判書李聖求進,參判徐景雨病,參議朴潢進,左副承旨鄭基廣進。兵批,判書李弘胄進,參判李時白病,參議金德諴式暇,參知李袨進,右副承旨申得淵進。
弘文館副修撰鄭雷卿伏以,大司諫洪命耉,掌令李堈,獻納尹集,竝引嫌而退,無論旣往之是非,旣被請遞,勢難在職,長官被遞,非所與於同僚,有何可避之嫌?除拜已久,趁不出謝,擧動之時,始爲來避,誠不免瀆撓之失。請獻納尹集出仕,大司諫洪命耉,掌令李坰竝遞差。答曰,依啓。
獻納尹集啓曰,再昨擧動還宮之後,城上所有故,臣當代行,本院前啓,卽欲連啓,則下吏來言,自前拜陵之日,姑停前啓,已有規例云。臣固疑其言,而紛擾之中,無所憑考,意謂拜陵之日,聖心不寧,姑停前啓,容或有理,故妄信規例之說,不爲連啓而退。今聞自前拜陵之日,無停啓之規,而今始創開,物議皆以爲非云,臣之不能詳察之失,著矣。昨日避嫌之時,未及覺悟,亦不擧論,今始來避,所失尤大,決難晏然仍冒,請命遞斥臣職。答曰,勿辭,退待物論。
玉堂箚子,獻納尹集引嫌而退,還宮之後,日勢已暮,姑停前啓,少無所失,請獻納尹集出仕。答曰,依啓。
吏批啓曰,臺諫多闕,擬望之人乏少,未行量田處守令中,曾經臺侍之人竝擬,何如?傳曰,依啓。
申得淵,以都摠府言啓曰,今日入直軍士,當爲中日習射,而謁聖文科放榜相値,退行之意,敢啓。傳曰,知道。
戶曹參議沈詻呈辭。傳曰,還出給。
領敦寧府事金尙容視岐之症,眩暈之作,二字缺大陽之際,則一樣往來,而比之前日,則似有缺減歇之勢,此無非八物湯之效也。依前加黃蓮續用之,以收萬全之功,宜當。傳曰,加送。
具鳳瑞啓曰,增廣會試,已爲定日,考講等事,今將次第擧行,文臣監察備二員然後,當爲分兩所考試。小學考講所,兩試官已爲差出,而文臣監察,只有一人云。若因此又退試期,則不但擧子留京之弊,前頭式年諸科,亦已排日,勢將狼狽,文臣監察一員加出事,令該曹汲汲處置。傳曰,依啓。
傳于具鳳瑞曰,大司憲金尙憲家,遣內醫看病。
傳于具鳳瑞曰,前完豐府院君李曙,前戶曹判書崔鳴吉敍用書入。
具鳳瑞,以吏曹言啓曰,凡祭官受香之日,實·預差,俱詣闕下,而宗廟望祭執事實差工曹正郞金光燦,卽以父病方重之故,預差司僕寺判官金友淹陞實,則金友淹非但初不到闕下,受香臨迫,屢度催促,稱病不來,殊極怠慢,各別從重推考,何如?傳曰,允。
鄭基廣,以備邊司言啓曰,兩湖船材遭風處,發遣本司郞廳,看審處置之意,前已定奪,今當發送矣。第聞風落木,塡滿山谷,厥數甚多,若欲一一收拾,則必將多用役丁,民冤亦爲可慮,令郞廳,與本道監司相議,或分給各浦,俾爲裝船之用,或量數發賣,以補軍需似當。且禁松一事,近來屢次申飭,而外方未有奉行之實,委屬未便,當此風災之餘,泛濫官吏,托以風落,恣行偸斫之弊,亦爲可慮。本司郞廳下去後,詳加聞見,如有奸民因此偸斫,而本官官吏知情不禁者,一一摘發馳報,以憑重治之意,竝爲分付下送,何如?傳曰,依啓。塡滿山谷之說,似是虛言,姑爲下送,使之詳察稟處。
具鳳瑞,以禮曹言啓曰,今番科擧,一依宣廟朝庚寅年,合三大慶,設爲增廣別試,就式年之數外,加取七人例磨鍊,啓下矣。今則初試額數所減者八十人,不可仍用庚寅年規例,當有變通之擧,依祖宗朝增廣取人例,初定四十人內,七人勿爲加取,何如?傳曰,旣定額數,不必減取。
具鳳瑞,以侍講院言啓曰,王世子出次祗迎,乃是莫重之禮,而昨日弘化門出宮祗迎時禮貌官,通禮院定送老妄之人,多有顚錯失儀之患,本院掌務官,難免不謹定送之失,請命推考。且還宮時,王世子祗迎幕次,設於作門外至近之處,作門將官,所當預爲嚴禁人馬,使之不得闌入於幕次近處。而王世子祗迎大駕之後,自幕次後,騈塡爭出,以致紛踏喧聒,極爲駭愕。禁喧都事,亦難免不能禁斷之罪,當該將官及禁府都事,亦竝命推考,何如?傳曰,依啓。
鄭基廣啓曰,今日爲政事,命下矣,而都承旨金慶徵,右承旨臣韓必遠,以病不得仕進,左承旨臣睦敍欽式暇,廳中只有臣基廣及右副承旨申得淵,同副承旨具鳳瑞,而申得淵兵批進去,具鳳瑞吏批有相避,吏批,何承旨進去乎?敢稟。傳曰,左副承旨進去。
大司憲金尙憲病勢,大槪別無痛處,而四肢委薾,不能收拾,精神昏昏,如在雲霧中,細診其脈,左右皆沈焉,此蓋中氣極虛,外感之氣,未能和解,宜以補中益氣湯加黃蓮薑汁炒·防風·枳殼·烏藥二字缺冬·白茯神各五分,山梔仁炒三分,倍陳皮一缺半,施用,爲當。傳曰,劑送。
以判尹金自點初度呈辭。傳曰,遣內醫看病。
具鳳瑞,以弘文館言啓曰,晝講事,命下矣。上番校理任絖,今政移拜,執義在外,同僚皆以病移告,上番將無替入之員,請校理尹棨,副校理洪命一,修撰金益熙,竝命牌招,使之推移入直。傳曰,依啓。
傳于具鳳瑞曰,臺諫已爲處置,今日仍爲放榜,可也。
傳于具鳳瑞曰,完豐府院君李曙,完城君崔命吉等,曾前所帶之職,竝還除授。
具鳳瑞啓曰,放榜時監察代行,亦是不得已之擧,新除授兩司官員,竝爲牌招,使之參班,俾無又爲退行之患,何如?傳曰,知道。依前定奪,以監察代行,無妨矣。
同知金大德啓辭,臣伏見下政院之敎,此篆文中,無誤字乎?問啓事,傳敎矣。篆文之選,出於隷字能書人揀擇之餘,故被擇之人,擧皆拙筆,而篆文之寫,則不出於命題,故應寫之人,預臨故篆文數十字,以爲傳習之地,古篆字法亦有異同矣。傳習未熟之人,暗記其中未熟之字,於小紙中寫呈時,有同依樣畫葫蘆,故字法,則不至大段失誤,而由其以拙筆,只習數十字,故結構作字,不成字樣。若論其筆畫,無一紙可取,而今番所書,張數甚少,筆法尤爲無形,故就其所書中工拙,而等第之矣。今者更取各人所書,而詳考之,則果有不成字樣者,故其中尤甚誤字,付標以入矣。緣臣素昧篆法,等第時,不能字字憑准古法,付摽以入,至勤聖敎,昏迷不察之罪大矣,惶恐伏地待罪。傳曰,知道。勿待罪。其中尤甚者,推考,以懲其怠慢之失。
判尹金自點病症,大槪一自西行,受傷風土之後,少違調攝,則輒得感冒之疾矣。又於再昨,以扈衛入直,連夜行動,感觸寒邪,頭部微痛,灑淅惡寒,咳嗽痰喘,日夜尤極,宜以華蓋散,加羌活·乾葛·貝母炒各一錢,前胡五分,施用數貼,趁卽和解,爲當。傳曰,劑送。
鄭基廣,以義禁府言啓曰,義禁府郞廳,以領相言啓曰,臣曾於榻前,以佶等量移事仰稟,而以蔚珍啓下矣。第念蔚珍,殘薄荒僻,公私俱爲不便,改定於襄陽·三陟等地,似爲便當,更令禁府,稟旨定奪,何如?傳曰,依啓。
獻納尹集啓曰,臣卽見玉堂處置,則曰,還宮之後,日勢已暮,姑停前啓,小無所失云,莫重前啓,如有姑停前例則已,若無前例,則豈可以日勢已暮,任意停之哉?玉堂之請出措語苟且,臣實未曉也。就職之後,卽當更避,而放榜大禮,緣臣退行,則亦非臣子之分義,强顔隨參,今始引避,所失尤大。且臣之病疾,着根已痼,而前後擧動,不敢退伏,扶曳隨駕,以致添傷,漸至危重,又於今連承召命,驚惶奔走,脚力澌盡,猝然不仁,顚伏闕庭有駭瞻視,莫大之禮,不敬大矣。身旣有失,其何以糾正他人?以此以彼,決難在職,況以自己所失,日事瀆擾,至於三避,尤不可晏然仍冒,請命遞斥臣職。答曰,勿辭。
鄭基廣啓曰,獻納尹集,再啓煩瀆,退待物論矣。傳曰,知道。
申得淵啓曰,臺諫出去,請出開門標信。傳曰,知道。
吏批,以李曙爲奮忠贊謨立紀明倫靖社功臣輔國崇祿大夫完豐府院君,崔鳴吉爲奮忠贊謨立紀明倫靖社功臣崇祿大夫完城君,洪命耉爲嘉善大夫南寧君,崔鳴吉爲奮忠贊謨立紀明倫靖社功臣崇祿大夫行戶曹判書兼知經筵事同知春秋館事世子左副賓客完城君,尹墀爲嘉善大夫行司諫院大司諫,任絖爲通訓大夫行司憲府執義,金坽爲通訓大夫行司諫院司諫,任孝達爲通訓大夫司憲府掌令,宋國澤爲通訓大夫行司憲府掌令,李尙逸爲承議郞司憲府監察。
兵曹,李曙爲兼知訓鍊院事,辛慶英爲五衛將,趙絅爲禦侮將軍行龍驤衛副護軍,閔應亨爲禦侮將軍行龍驤衛副護軍,朴守弘爲禦侮將軍行龍驤衛副護軍,李坰爲禦侮將軍行龍驤衛副護軍,田潝爲折衝將軍行蛇渡鎭管防踏水軍僉節制使,裴繼生爲定略將軍臨淄鎭管黔無浦萬戶。
辰巳時,日暈。夜五更,月暈。
修撰鄭雷卿上疏,伏以,無狀小臣,猥廁論思,自知其萬不似矣,人之譏斥,寧有一毫慍意乎?日者兩憲臣所見者,雖不同,守法之意,革弊之論,皆非當遞之失。故臣請兩出,以待其論議之歸一矣,及見趙絅引避之辭,峻攻臣身,不啻觀警。夫三司自有相敬之道,經幄不啻耐彈之地,臣之一刻仍冒,已辱名器,而靦面目,矧於臺官處置之際,何敢更有云云,以重累愆尤乎?伏乞聖明,俯察狼狽之狀,亟命鐫削臣職,以安愚分。答曰,省疏具悉。趙絅過當之言,不必相較,宜勿控辭,速出行公。燼餘
朝晴暮雨。辰時至巳時,日暈。夜五更,月暈。春坊日記
上在昌慶宮。停常參,有晝講。
睦敍欽啓曰,明日常參·經筵,取稟。傳曰,停。
鄭基廣啓曰,大司憲金尙憲病,執義任絖,掌令任孝達未肅拜,掌令宋國澤,持平金集·金汝鈺在外,今日以監察,爲茶時之意,敢啓。傳曰,知道。
鄭基廣,以兵曹言啓曰,今番謁聖武科壯元張應龍,以上護軍審塡於榜目中,資窮登科之人,例陞堂上。故取考所持官敎,只秉節校尉副司果·禦侮將軍上護軍加資二張,其餘則稱以适變時閪失,立案現納,而秉節·禦侮官敎二張,竝於天啓四年六七月內成出。自秉節至禦侮十四張之加,二朔內下批,必無是理。容奸之狀,昭著無疑,令攸司推覈重治,以懲欺罔冒濫之習,何如?傳曰,依啓。
吉城尉權大任掃墳呈辭。傳曰,給由馬,澆奠床備給。
鄭基廣,以義禁府言啓曰,領相啓辭,臣曾於榻前,以佶等量移事仰稟,而以蔚珍啓下矣。第念蔚珍殘薄荒僻,公私俱爲不便,改定於襄陽·三陟等地,似爲便當,更令禁府稟旨定奪,何如?傳曰,依啓事。傳敎矣,佶等襄陽改定配,付標以入之意,敢啓。傳曰,知道。給料等事,使之一依前例施行。
睦敍欽啓曰,卽見公淸監司朴明榑狀啓內辭緣,儒生李璥,本非沔川所居之人,稱以沔川都目,濫入場中,至於入格,緣由査覈事。各官都目及錄名冊,移文錄名官成歡察訪李皥處,使之上使,則都目冊所入柳笥,渡沙川時閪失稱頉,終不上使,使不得査考云。其間行奸之狀,昭著無疑,李皥及濫入擧子,不察試官,請令該曹,竝爲明査,依法處置。傳曰,依啓。李皥及濫入擧子,竝拿推。
睦敍欽,以宗簿寺言啓曰,今番自二字缺陵行時,各司則每一員,宗室則每品各二員隨駕之意,依舊例進去事,廣城都正悌吉,行樹陽令忠吉等處,預先分付之後,再三申飭,而終不進去,事甚駭異,請從重推考。傳曰,依啓。
鄭基廣啓曰,今九月十五日晝講時,檢討官鄭雷卿所啓,臣以京試官去南方,目見風災,康津城樓旣覆,官廨亦頹,山無完木,野無完稼,繼有惡水,田穀蕩然。且聞守令之言,海邊列邑,漁採之船,盡爲渰沒云。國家必有恤典,可慰人心也。扶餘·石城等地,亦有如此之變云,上曰,令兩道査問馳啓事,命下矣。以此事意,兩道監司處,下諭,何如?傳曰,知道。七月十三日風雨因漁採渰沒之人,査問馳啓事,兩道監司處,下諭。
弘文館修撰臣金益熙,副修撰臣鄭雷卿等,伏以,獻納尹集,以莫重前啓,若無前例,則豈可以日勢已暮,任意停之哉?玉堂處置,措語苟且,臣實未曉也。且臣病根已痼,顚伏闕庭,引嫌而退。日勢已暮,下吏援例,則姑停之擧,有何所失?受病之深,人所共知,別無可避之嫌,請尹集出仕。答曰,三避之人,不可仍在其職,遞差。
大司憲金尙憲上疏,伏以,臣重症暴發,見者皆以爲難救,伏蒙聖慈軫念,醫問交及,藥物荐降,至輟史官,使之看救,起死回生,延命於數日之後者,無非天地父母之賜,銘肌刻骨,但有結草之圖耳。然臣病勢,雖免危域,蘇復之望,殆無期日,本三字缺玉堂請遞,誼難仍冒,經筵重地,亦不可久曠。伏乞聖明,俯加矜察,竝許遞改,以安愚分。答曰,省疏具悉。卿辭如此,本職,當勉副焉。
晝講。入侍,知事崔鳴吉,特進官李曙,參贊官鄭基廣,檢討官金益熙·鄭雷卿,假注書沈世鐸,記事官南老星·李禬。
是日午正,上御文政殿。講前授章音一遍。金益熙進講,自綿綿葛藟,止丘中有麻,音·釋各一遍。上讀新授章音·釋各一遍。金益熙曰,如三月·如三秋·如三歲,註云不止,蓋三秋者,只言三年之秋也。三秋則九朔也,至於三歲則盡言三歲之日月也。大車所謂畏者,非謂畏其車服也,畏其政刑,故望之而畏之也。鄭雷卿曰,大夫苟能以敎化化其民則民心自淑,宜無如此淫奔之事,而乃以刑政治之,故民知畏,而不能無非僻之心,孔子所謂,道以德,齊以禮,有恥且格,道以政,齊以刑,民免而無恥,此意也,故曰與二南遠矣。金益熙曰,采葛,指爲女子之詩,而先正臣李滉以爲,男子思女子之采葛者而作,其言誠是矣。上曰,然。金益熙曰,旣曰謂他人父,則當謂遠父母,而反謂之兄弟,未知其意也。所謂兄弟,或指其親屬而言,於此當活看也。上曰,以註言之,必指親屬也。葛藟之詩,看來惻缺流散之民,今亦有之,在上者,安得免其責乎?鄭雷卿曰,仰足以事父母,俯足以育妻子,乃王政之所先也。東周之時,去文武未遠,而民生如此,爲人君者,可不儆哉?上曰,其時大夫,有能以敎化,則其民,不如是乎?鄭雷卿曰,允當。太上,敎化之,其次,政刑治之,守法者,亦可謂難矣。上曰,古語曰,刑以補治,若善人則易以觀感,不肖者必有刑以一之,以之而之善也。鄭雷卿曰,允當。堯·舜之世,四凶不悛,故有流竄誅殛之刑,刑固不可無也。上曰,頃者,廟堂言,關節請囑,看來良可寒心,若專行之,人孰畏法而有所不爲哉?鄭雷卿曰,在廷諸臣,難免其罪,然秉法者,禁沮之,臺閣者,糾察之,豈不能應變乎?此實淸朝之羞也。上曰,今日善類登庸,豈有此等事哉?無乃傳者太甚耶?鄭雷卿曰,蘇軾言操網罟而入江湖,語人曰,非獵,不如舍之而人自信,其間,雖有增益之言,必有疑似者,故有是言也。金益熙曰,關節之盛,未有甚於今日,今之禁亂亦然,躬自令之,反自除之,皆此類也。崔鳴吉曰,古者士夫間,亦必有之,若至已甚,則是昏朝事也。今日有譏者滿庭,豈宜如是?但聞私勝公矣,蓋士夫間,雖不爲利而爲之,抑不能拒絶人情,染於習俗,拘於情勢而爲之,或偏聽一人而爲之故也。備局啓辭,亦因此爲之矣。今此在前年,少輩,雖知上敎之爲至盛,亦不必免其自蹈矣。今或有極二字缺之事,我則明知,而彼若不詳,則當爲二字缺此是公心也。但其路旣開,公少私多,是可慮也。臣聞其中捕盜廳爲尤甚云。大將中執法若申景禧·若李曙·若具宏,則必不如是,其餘他人,則旣爲捕盜,請簡隨至,愛者,爲非盜,憎者,爲盜,此語臣聞之曾經者矣,此外豈有如此之甚者哉?李曙曰,世情之善惡,在他司猶不能悉知,及入刑曹,方可審其世態,其巧僞奸濫,不可勝言。鄭雷卿曰,戶判之言,誠是矣。臣今親聽聖敎,猶恐不能免,況其他者,不爲嚴禁,無以捄之也。如上敎所謂,敎化以變其心,則大善,不能,當用刑以禁之也。近來士夫間,至於婚姻,亦折簡于列邑,以求其需,或締交市井輩,以防貢物,弊端狼藉,廉恥全喪,臣實痛之益熙曰,胥吏除差,亦以關節,尤可駭也。崔鳴吉曰,自相蒙蔽,不爲摘發,在上者,何以得知而禁止之也?私托之盛,雖不至如此之甚,亦足以壞治道,而不能守法也。金益熙曰,善士滿朝,聖上勵精,而民生之困,法度之廢,無異向時,臣實未曉也。守令之中,慈祥愷悌者,亦小,而撫養字牧者,絶無矣。崔鳴吉進曰,自上咳嗽,而又有陵幸,日氣適寒,心甚憂慮,今日開筵,誠爲大幸。芎夏湯,今則止之,未知其症,已平復耶?其藥抑不當耶?上曰,頃者感傷,氣候不平,故不能煎服矣,今則缺差,更欲服之矣。上曰,完豐府院君病患,今則何如?李曙曰,臣身部如前,而下部自年前氣下,幾至踝,而五月間,猝有浮氣,不得行步,近來雖有浮氣,倩人以扶,小可以行耳。臣病漸痼,在世之日少矣。臣前在刑曹時,誠有其事,而臣昏謬不能記憶,不知其人之姓名,不知其事之是非,亦不知推考之有無,只能記上敎之意而已。當其見此公事也。欲爲啓稟以定而不果也。蓋上意,則必以可殺之罪,囚其奴,以督納其主,囚其妻,以督納其夫,有傷風敎云。非泛然微罪,若囚次知之類也。不如定其法限,某罪,囚奴·囚妻,某罪,不當囚,以立標準,故臣初欲稟定,而以多事未果,今計莫若稟定署經於臺閣,行移於各道矣。臣之前日不得擧行,臣之罪也。崔鳴吉曰,臣等所爲,極是昏劣,甘心罪譴,而以國法申明爲幸矣。又被異數,仍復兼帶,恩命及此,不可退伏,故卽爲肅謝,但負罪出謝,惶仄無容。李曙曰,臣曾者忝在刑曹,初不知本部有受敎謄錄矣。久後因一人照律,始知有謄錄,而所謂謄錄,多無倫序,槪聞祖宗朝,旣有大典,且有前後續錄,續錄撰成,在於嘉靖二十二年云。其前受敎,應皆見印於前後續錄,而正德·弘治時受敎亦多,其故難知也。或以弘治時事,記於嘉靖之下,或以崇禎時事,錄於萬曆之上,以此訟官臨訟,必問於律官,以有罪同罰異之弊,所關非細。必一番講定,隨時宜而存削二字缺印頒布,而臣在秋曹,未卽稟定,臣之罪也。上曰,此言是矣。言于該曹。又曰,向聞其夫殺人而逃,囚其妻,使之督現,此無理也。其夫入,則當死,其妻,固不忍告其夫,其妻,若受刑而死,其冤,何如?此無理之政也。崔鳴吉曰,囚之固也,刑則不可。上曰,殺人者,以妻囚之,故而就死地乎?豈無他族屬或叔·或侄之可囚者乎?崔鳴吉曰,世宗朝有六典,世祖朝有大典,而時移世變,事多損益,變故無窮,施措異宜,故旣有續錄,又有後續錄。今則六十年間,無更張之事,律官輩,私載受敎於冊子,任意低昻,法之輕重,專在律官之手,聖上欽恤雖勤,法如是,奈何?大典外,前·後續錄,先王受敎,竝作一書,以爲頒行善矣。擔當世務者,固不易得,而若不能善爲之,反有害焉,又不如因時折衷也。上曰,續錄前受敎,不載於續錄中者,不難知矣。當時在職者,若善其事,必稟定添入,而置之忘域,故不載其中矣。律官操縱,可謂寒心矣。崔鳴吉曰,爲治。必曰禮樂刑政,禮樂刑政,各有所管,該司堂上·郞廳,逐日講究,以致熙續,可也。今則不然,坐起之日,只用刑杖而已。今日如是,明日如是,悠悠泛泛,法不立,事不成,必也。責之專,任之久而後,可以爲之耳。上曰,在官一日,當盡一日之責,雖一日在官,明者則有所可觀,昏庸者,雖十年,何益?所管文書,何獨於衙門見之哉?此非盡職之事也。崔鳴吉曰,允當。上曰,必有唱之,乃有和者,若有一二人盡職者,則人各澡雪以自勵,今日盡職以唱之者無故也。崔鳴吉曰,然。人君不能以一身治國,必得輔相,以成治道,今則不然,如臣無狀,亦忝宰列,小無裨益,深可悶也。李曙曰,國家雖以戶部爲重,而刑部之重,不下戶部,戶部則祖宗朝設法嚴密,若使該官,遵而勿失,亦足以治之,刑部則詞訟甚繁,人多詐僞,治之極難。崔鳴吉曰,爲治之道,必曰政平訟理,而我國則視之不緊。若戶部,利之所在,故胥吏久任,多能辨事,刑部則不然,下輩皆是烏合苟充者,臨事不能辨,此亦一弊也。李曙曰,不但下吏如此,銓衡注擬之際,先擇侍從,次擇戶·兵郞官,次擇守令,而若於刑部,則多不解事無能之員,遇事必問於下吏,此亦一弊也。況於詞訟之際?例有立落,立落之際,必咎訟官,仍生巧中之計,苟非其人,孰有不顧人言,一從公正,以斷其獄哉?上曰,此言甚是,今後刑郞,極擇差出。鄭基廣曰,李曙之言,誠是也。臣頃爲刑曹郞官,故悉知其事。蓋本曹下人,無料布分給之規,只以題音分給,以爲所食之資,此官家使之作弊也。且本曹管詞訟,詞訟之際,落者必怨,謗言山積,孰肯不顧人言,奮然折獄哉?李曙曰,臣入刑曹見,八房中大訟積滯者四十餘條,臣不勝憤慨,欲一日盡決矣。法二字缺有爲訟官不決訟者治罪之條,今則不然矣。上曰,郞官不職,堂上當啓聞,守令不職,監司當啓聞,而上下相蒙,不以上聞,朝廷何以得知而治重罪乎?崔鳴吉曰,然,上不糾察,則人皆爲苟容自便之地,孰肯獨立敢爲,不畏彈劾,不畏謗訾哉?上曰,如此者,上品之人,不易得也。中人以下,每隨時浮沈而已。其間若有陰中者,亦豈肯爲之也?崔鳴吉曰,自上發奸,則恐傷於君道,棄而不問,則紀綱不立,如上敎所謂一二人倡之,秉心公平,以陶一時,則可矣,自上何以悉知之乎?上曰,世豈無一人倡於衆中,而爲之者也?崔鳴吉曰,豈曰無其人哉?然臣夜不能寐,百爾思之,猶不省得其人矣。李曙曰,才不借於異代,世豈無其人哉?崔鳴吉曰,經世之才,固未易也。守法不撓,恪謹供職者,亦無焉。上曰,豈無之哉?然或路異而職不當焉,故不能爲之。崔鳴吉曰,雖有之,或精誠不足,則不能也。上曰,賢者,可以矜式一世,而或不足於救時。古語曰,任賢使能,能者方有益於國矣,若無能者,賢者,不可獨成也。崔鳴吉曰,然,二者不可以偏廢也。李曙曰,祖宗朝則火藥藏於時御所闕內,而不置於外司,今之景福宮內紫門,是也。此豈偶然哉?今者本寺及訓鍊都監火藥所置之處,二字缺守直者,只數三軍卒,慮患之道,不當如是。如不得多定軍卒,或依舊規,藏之於御所,何如?如此則可省分軍守直之弊,且無虛疏可慮之事矣。上曰,都提調之意,何如?李曙曰,各有病患,不得相問,若李弘胄·洪瑞鳳,以臣言爲可矣。鄭雷卿曰,闕內藏之,火災可畏,今之時與祖宗朝異,下輩妖草多用火,此可畏也。上曰,藏之闕內,何妨乎?溫突可畏,不然則好。李曙曰,雖非溫突,無傷也。崔鳴吉曰,遠於大內,則可也。崔鳴吉曰,前日大邑加鑄錢事,自上勿施,然解事者,皆以爲不如是,錢不可行也。錢之所以不能通行者,私鑄之禁害之也。古者民爭用之,故公家欲專其利而禁之,今則不然,求民之用,而先禁之,則民尤不喜用錢也。今者所鑄錢,只二千餘貫,此數些甚也,外方以七分之一捧之,已爲定式,而遠方之民,初聞錢名,反以爲笑,爲守令者,於京中貿易以納,如此則終不可行也。用錢,只爲厚民生也。今後私家所鑄者,切不詰問,自公收之而已,則官無獨鑄之費,民有通用之路矣。上曰,不禁私鑄,何如?李曙曰,臣曾忝戶曹,亦有用錢事目,而終不克焉。厥後朝廷欲用之,而停之者數矣,誠爲恨惜。臣嘗料量行貨之道,必當問於市民然後,可知其弊,故臣問於市人,以爲卽今該曹事目,大槪以一斤鐵所鑄錢直,木一疋,而銅價則木一疋,小不下五斤,雖有鑄錢之勞,功役之用,而於公大利,市民取錢二字缺,若有停行之令,則其所失利者,當過五分之四云,是以國法爲不足恃也。且此盜鑄之利甚重,在漢朝所難禁者,今雖有禁之之令,而行之極難。且聞匠人之言,新造匙箸破鐵,則例換甲價云,今之錢價,亦只以倍甲爲準,而行之則盜鑄之利,亦與造匙者無異,誰肯盜鑄而就法乎?盜鑄之弊,不禁而自止。卽今松都已能行錢,而錢價常木一疋,多至四百餘文云。且其錢直,一從市價而用之,故行之甚易云。若一定其價,無論豐凶,不爲高下,則尤爲難行矣。上曰,此言何如?崔鳴吉曰,臣未知市價,不能深究其利害,當退而更思之,然必有更張,錢乃可行也。不禁私鑄,臣意亦然,而外論亦如此,蓋民情不喜用錢,而又從而禁之,錢必不行也。上曰,錢之利輕,則民不失其本,錢之利重,則難禁其私鑄,完豐之言,誠爲有理矣。崔鳴吉曰,此意議于廟堂覆啓,何如?上曰,允。崔鳴吉曰,公私互造用之,循環然後,自公不爲更鑄,而錢可以通行,國無虛費,民蒙其利矣。上曰,私鑄,則錢或薄或小,將不成錢矣。崔鳴吉曰,古者嚴禁,尙如此,故改鑄以行,若如此薄且小者,公家不爲捧納,則民不爲之矣。臣意以爲,等不能行之,則不必如是爲之,雖有其弊,不害於紀綱,不害於軍需,通行之久然後,可以立禁也。李曙曰,前日別造時,必臨時取三字缺矣。四五年來,不得仰稟,自外斟酌缺之,今則自內有別賜物,本寺有所措物,將欲稟定爲之矣。上曰,予意不如多造甲冑也。我國戰馬少,此雖不緊於馬上,若舟師·守城,必先衛身然後,可以外禦矣。李曙曰,前日所造二百部,今則工匠已熟,造之不難,而臣以爲,皮甲不如紙甲,而休紙不可多得,頃得忠淸紙七百餘斤,將造二百餘部矣。紙甲最合於邊上寒日也。上曰,造甲有妙理,誤作則不防矢石云。李曙曰,多考唐制,依倣爲之,而固未知何如也?皮冑不如鐵冑,前有上敎,故專爲鐵冑,而物力不敷,所造無多也。上曰,火藥幾何。李曙曰,八月所造一千斤,九月內將造一千五百斤,每朔已爲定規。今得一隻大船,輸致木頭,明年三月內,將造萬斤矣。成瑾,上敎已陞通政,恩渥雖重,不如除京畿邊將,且令別造火藥,仍行其法於外方,何如?鄭雷卿曰,臣以京試官去南方,目見風災,康津城樓自覆,官廨亦頹,山無完木,野無完稼,繼以惡水,田穀蕩然。且聞守令之言,海邊列邑,漁採之船四十餘隻,盡爲敗沒云,戰船亦破碎,此處風災,比之南方,十分之一矣。上曰,若是其甚乎?鄭雷卿曰,恩津·扶餘·石城等地,亦有如此之變,國家必有恤典,可慰人心也。上曰,壓死者,已爲査問垂恤,而渰死之說,監司不狀聞,何也?鄭基廣曰,臣行到礪山,亦聞此言矣。上曰,令兩道監司,査問馳啓,遂罷出。以上燼餘郞廳柳一相校正。申命佐書。
以上缺至此極矣。且臣近聞宣傳權大德,以不急治其獄事,怨謗推官與前監司臣李安訥,至於擊錚,詆毁李安訥,無所不至云。大德與其孽屬,居在淸州,臣之到任之日,起咀呪之獄。臣在淸安,縣監沈景龜,終始爲推官,大變出於至親,按驗自有次第,事干未歸一之前,似不當徑殺元隻,故方訊其所告婢僕,依例請刑於方伯,方伯亦依例題送加刑而已。當今之時,豈有聽他請托,而輕重大獄之人哉?讞獄,專在推官,而大德之閣臣等而單擧李安訥,極加構毁者,臣等方在其職,李安訥罷歸私第,無可顧忌故也。緣臣不能按獄,致令訟者,緃肆詆毁,臣豈敢自安於心,而晏然居言地乎?竝引嫌而退。當公議方張之日,趙壽益身居言地,首發異論,抨彈之擧,理固當也。豈有他意於其間,而反遭攻人陷人之斥,則今此引嫌之辭,直陳所懷,可見諍臣之風采。而文過侵人之敎,出於意外,聖上優容臺閣之道,恐不當如是也。當初不爲竝論,所見適然,不必追咎,而受由過限,勢難在職,成昏給暇,載在法典,而旣爲受由於道臣,按獄之際,所當詳審,先訊事干,甚爲得體,訟者詆毁之言,萬不近似,請持平宋希進遞差,正言兪榥,司諫李景曾,竝命出仕。答曰,金廈樑等事及宋希進遞差,兪榥等出仕事,依啓。
修撰尹坵上疏,伏以,臣於昨日,進參於本館一會,歸路梨峴宮前路,馬蹶落傷,昏眩不省人事,良久而定,始覺左邊腰脅,爲橋石所觸,不能屈伸,僅得輿歸于家。四體骨節,無不刺痛,必是瘀血流注作疼,精神怳惚,夜不交睫。伏聞今日,本館因上番出去,有姑陞之敎云,臣以此病勢,萬無起身詣闕之路,況敢望入侍進講乎?所傷旣重,旬月之間,無望更起爲人,經幄重地,不可久曠。伏乞聖慈,亟遞臣本職及兼帶講院之任,以便公私。臣無任悚栗屛營之至,謹昧死以聞。答曰,省疏具悉。爾其勿辭。以上燼餘
上在昌慶宮。停常參·經筵。
有政。
吏批,判書李聖求進,參判徐景雨病,參議朴潢進,都承旨金慶徵進。
兵批,行判書李弘胄病,參判李時吉病,參議金德諴進,參知李袨病,右副承旨申得淵進。
睦敍欽啓曰,明日常參·經筵,取稟。傳曰,停。
金慶徵,以吏曹言啓曰,臺諫有闕,政事,何以爲之?傳曰,當日爲之。
睦敍欽啓曰,文臣殿講,今日爲之事,前已稟下矣。二十日無故,以此日爲之之意,敢啓。傳曰,知道。
掌令任孝達來啓曰,國有大慶,雖霈渙典,罪在罔赦,不可混宥,澳·洛之得免顯戮,亦已失刑,今者又下量移之命,非但治逆之法,自此不行,亂臣賊子,無所懲懼,必將接迹而起矣。請還收澳·洛量移之命。新除授掌令宋國澤,時在咸鏡道文川地任所,持平金汝鈺,方在全羅道長城地,請斯速乘馹上來事,下諭,依前例府書吏給馬下送。答曰,依啓。澳·洛等事,不允。
申得淵,以弘文館言啓曰,本館無故之員,只有二員,下番之員,姑陞累日,事體極爲未安,今日政,請上下闕員,盡爲差出,竝牌招肅拜,使之入直。傳曰,依啓。
以文川郡守望單子,傳于金慶徵曰,副護軍趙絅除授。
申得淵,以禮曹言啓曰,成均館正錄廳,牒報于本曹曰,謁聖放榜時,本館正錄,例爲整齊,而新來李天基,累次招致,趁不現身,日晩後來到,咫尺之地,使之進前,而偃然不動,仍爲遁去,四館古風,自有規例,而如是不恭,有傷體面,依例入啓處置,以存古風云。近來新來之不恭,亦係國綱之解弛。所報內辭緣,極爲寒心,李天基,令攸司推考,以懲慢習,何如?傳曰,依啓。
睦敍欽啓曰,今此監試會試,改爲擇定於今月二十二日,前頭日子無多,擧子等前必講小學·家禮,而近緣兩司之官不備,新除監察,尙未署經。諫院則闕員差出之後,方爲署經之意,敢稟。傳曰,知道。
吏批啓曰,前獻納尹集,前副校理洪命一,本曹無相當窠闕,請送西。傳曰,依啓。
金慶徵啓曰,政官出去,請出開門標信。
申得淵啓曰,以玉堂啓辭闕員差出牌招肅拜事,蒙允,而闕門已閉,明日待開門牌招之意,敢啓。傳曰,知道。
夜二更,雷動電火。三更,雷動。
弘文館校理尹棨上疏,伏以,君臣,極嚴也,煩瀆,不恭也,以不恭之辭,每瀆於極嚴之地,固罪大矣。臣雖無狀,豈無故而欲自陷於重罪?誠有所不得已也。臣草土之餘,衆疾交集,兩目皆眩,有時不辨人物,四肢不仁,或至不能擧匙。邇來恩命荐加,擧動重疊,不敢言病,勉强供仕,頃於拜陵之日,雨濕朝衣,滲透肌膚,遍身寒戰,良久乃定,還宮之後,際昏歸家,委頓床席,尙未起動。冒呈辭單,爲政院所却,牌招下臨,欲起還仆,臣之此病,出於積年所傷,非旬月可已之症。伏乞察臣至懇,本職兼帶,竝賜鐫削,以便公私。答曰,省疏具悉。爾其勿辭,調理察職。
吏曹,金尙憲爲兼知經筵成均館事,趙翼爲資憲大夫司憲府大司憲兼藝文館提學世子左副賓客者,李莯爲通政大夫刑曹參議,柳景緝爲通訓大夫行司諫院獻納,成以性爲朝散大夫行弘文館副校理知製敎兼經筵侍讀官春秋館記注官,尹集爲奉列大夫行弘文館修撰知製敎兼經筵檢討官,李時雨爲通訓大夫行成均館典籍。外,趙絅爲通訓大夫行文川郡守,許稷爲通訓大夫行公淸都事,崔友稷爲朝奉大夫行成歡道察訪者。
兵曹,金尙憲爲資憲大夫行義興衛上護軍,卞三近爲折衝將軍行龍驤衛副護軍,洪命一爲禦侮將軍行龍驤衛副司直。以上燼餘
上在昌慶宮。停常參·經筵。
睦敍欽啓曰,明日常參·經筵,及二十一日,輪對日次,取稟。傳曰,停。
申得淵,以都摠府言啓曰,今日入直軍士,中日習射,請出標信。傳曰,知道。
申得淵,以都摠府言啓曰,副摠管李溟,戶曹坐起,請出標信。傳曰,知道。
具鳳瑞,以戶曹言啓曰,年分覆審,今方擧行,而畿甸新除守令,聞有未署經者。臺官雖未備員,令該曹啓稟處置,使之從速赴任,何如?傳曰,允。
以兵曹武臣堂上試射試官望單子付標,傳于申得淵曰,副□用之。
申得淵以兵曹言啓曰,今日武臣堂上試射試官李必榮,受點之後,不意病重,未得隨參。前望單子付標之意,敢啓。傳曰,知道。
獻納柳景緝來啓曰,正言李行遇,未四品,當爲署經,而司諫金坽,正言吳達濟皆在外。雖不備員,臣與大司諫尹墀,不得已爲署經齊望之意,敢啓。傳曰,知道。
掌令任孝達來啓曰,正言李行遇,未四品,監試已迫,文監察當爲署經,而大司憲趙翼未肅拜,掌令宋國澤,持平金集·金汝鈺皆在外。雖不備員,不得已臣與執義任絖爲署經齊望之意,敢啓。傳曰,知道。
掌令任孝達來啓曰,國有大慶,雖霈渙典,罪在罔赦,不可混宥,澳·洛得免顯戮,亦已失刑,今者又下量移之命,非但治逆之法,自此不行,亂臣賊子,將無所懲懼,請還收量移之命。答曰,不允。
正言李行遇來啓曰,澳·洛之事,兩司交章,今幾月矣。天聽邈然,一向牢拒,臣等竊惑焉。兇逆如澳·洛,亂賊如澳·洛者,當初失刑,亦已寒心,今又量移於近道,則人心之憤激,王法之廢壞,爲如何哉?請收量移之命。增廣取人額數,自有祖宗朝定規,式年,大科也,而猶不過三十三人,則增廣之加至四十人,實非舊制也。況初試額數,比前減縮,而獨於會試,仍用庚寅之例,事甚未妥,大非愼重取人之道,請依該曹啓辭施行。公淸右道東堂錄名官李皥及冒錄儒生李璥,已有拿命矣。李璥乃大丘人,而前公淸都事曺時逸之同姓四寸妹夫也。不計相避,詐稱沔川之人,潛圖錄名,至於參榜,其循私蔑法之罪,時逸不可獨免,請命拿鞫定罪。正之爲任,總治一司,不可〈不〉愼擇,而司䆃正羅緯素,爲人麤濫,居鄕以武斷爲能事,在朝以奔走爲得計,物議之嗤點久矣,請命罷職。密陽府使金知復,年紀衰耗,本不合大處守令,而除授之後,又得重病,期限已過,遷延不赴,請命遞差。司諫金坽,時在慶尙道禮安地,請斯速乘馹上來事,下諭,依前例院書吏給馬下送。答曰,依啓。羅緯素遞差,澳·〈洛〉等事及增廣額數減定事,竝不允。
申得淵啓曰,公淸左道武科試官行私拿鞫事,諫院今已姑停,依前批答,當爲査問於本道,而至於下諭,則事體過重,令兵曹移文本道,使之査覈啓聞,何如?傳曰,依啓。
申得淵,以訓鍊都監言啓曰,上年七月,因本都監啓辭,前內需司別坐秦尙義,曉解煮焇之法,稱以都監監官,差送于黃海道安岳地,句管煮取之事,下去之後,果有收效,前後缺送焰焇六百五十斤,品甚精好,可以二字缺而但聞其監官,名稱卑微,各官慢易,不助其器,則至如䅯秫灰·海紅灰等物,皆是切急之資,而各官則不關,閑慢之物,亦不得取賴於官家,使都監給布雇立之軍,東討西借,有若私家之事。都監曾以此事,移文監司處,使之濟其器械而隨聞,監司方自設煮局,未暇顧護,尙義所幹,將至中輟。信地安岳及信川·文化·載寧等四邑,䅯秫·海紅灰,輸送于尙義煮焰所,尙義所食口糧,依例供饋事,本道監司處,竝爲下諭,何如?傳曰,知道。令四邑輸納,則必有民弊,使之不煩民力而煮取,可也。
申得淵啓曰,臺諫出去,請出開門標信。傳曰,知道。
申得淵啓曰,羅緯素遞差事,命下矣。臺諫方以罷職論啓,遞差承傳,不得捧之之意,敢啓。傳曰,知道。燼餘
夜二更,雷動電光。至三更。春坊日記
上在昌慶宮。停常參·經筵。
睦敍欽啓曰,明日常參·經筵,取稟。傳曰,只晝講。
傳于申得淵曰,大臣·備邊司堂上命招。
具鳳瑞,以吏曹言啓曰,戶曹啓辭,年分覆審事,今方擧行,而畿甸新除守令,聞有未署經者。臺官雖未備員,令該曹啓稟處置,使之從速赴任事,啓稟矣。臺官雖未備員,從速署經,宜當。敢啓。傳曰,依啓。
具鳳瑞,以弘文館言啓曰,新除授校理成以性,時在榮川地,經筵入番事緊,斯速乘馹上來事,下諭,依前例館書吏給馬下送。傳曰,依啓。
正言李行遇來啓曰,澳·洛之事,兩司交章,今幾月矣。天聽邈然,一向牢拒,臣等竊惑焉。自古以來,亂逆之賊,何代無之,而未有澳·洛者也。當初失刑,已極寒心,今又量移於近道,則人心之憤激,王法之廢壞,爲如何哉?請還收量移之命。增廣取人額數,自有祖宗朝定規,式年,大科也,而猶不過三十三人,則增廣之加至四十人,實非舊制也。況初試額數,比前減縮,而獨於會試,仍用庚寅之例,事甚未妥,大非愼重取人之道,請依該曹啓辭施行。正之爲任,總治一司,不可不愼擇,而司䆃寺正羅緯素,爲人麤濫,居鄕以武斷爲能事,在朝以奔走爲得計,物議之嗤點,固已久矣。不可遞差而止,請命罷職。答曰,依啓。羅緯素已爲遞差,不必罷職。額數減定事,不允。
掌令任孝達來啓曰,國有大慶,雖霈渙典,罪在罔赦,不可混宥,澳·洛之得免顯戮,亦已失刑,今者又下量移之命,非但治逆之法,自此不行,亂臣賊子,將無所懲懼,請還收澳·洛等量移之命。答曰,依啓。
申得淵啓曰,大臣·備邊司堂上命招事,命下矣。兩司長官,亦爲命招乎?傳曰,勿爲命招。
申得淵啓曰,大臣·備邊司堂上,命招來詣,而左議政吳允謙,領府事鄭昌衍,昇平府院君金瑬,判府事金尙容,以病不來矣。傳曰,知道。引見。
申得淵啓曰,以刑曹前後受敎存削頒布大臣同議擧行事草記。傳曰,此答,何以與其時下敎不同耶?問于今日入侍承旨以啓事,傳敎矣。臣其日入侍,而取考草冊,抄出擧行條件,分付該曹矣。今承下敎之後,更考草冊,臣亦竊伏思惟昏昧,不能記憶,不勝惶恐。傳曰,知道。其時以此言是矣,言于該曹,爲答矣。
領敦寧府事金尙容,伏以,臣眼疾深重,不出門庭,今已五朔矣。伏蒙天恩,續賜藥物,當初岐視之症,雖似稍歇,而迷茫眩怳,當晝而不能開則一樣無減,至今未謝新命,尋常悚懼,寢食不安。不意玆者,召牌臨門,而扶擁起動,頭目益眩,欲立還仆,竟未趨詣,逋慢之罪,大矣,伏地待罪。答曰,省箚具悉。卿其安心,勿爲待罪。
副提學鄭蘊,伏以,臣之言病,非循例也,乃實狀也。臣雖至愚,稍識分義,何敢隨駕托病,而不入陪祭之列,不參問安之禮乎?誠未格天,言不取信,又加規外之恩,臣誠惶縮,靡地自容。昨昏病伏之中,得見邸報,殿下特點趙絅,守郡關塞,臣誠惶惑,不知所以也。頃日絅避嫌之辭,雖有過激之言,其心則欲盡所懷,而正一時科擧之失也,豈有一毫私意於其間哉?特以瀆擾於擧動之日,或違聖上奉先思孝之政,故臣是之懼,是以請遞矣。不意今者,竟被譴黜之罪也,殿下以絅爲何如人也?居家孝悌之行,莅官氷蘗之聲,有足觀聽,而文學博覽,足以置左右而備顧問者也。其可以一言之過戇,而遽示好惡之私耶?伏願殿下,亟寢補外之命,以示優容之意。答曰,省箚具悉。趙絅之事,殊甚駭異,補外施罰,固無不可。雖然,卿之箚辭如此,當勉從焉。
金慶徵啓曰,以副提學鄭蘊箚子亟寢趙絅補外之命事,當勉從焉批答矣。以遞差捧承傳乎?敢稟。傳曰,依啓。
金慶徵啓曰,承旨有闕,政事,何以爲之?取稟。傳曰,明日爲之。
昇平府院君金瑬上疏,伏以,臣於謁聖擧動之日,力疾進參,仍致重傷,一身寒戰,偏頭疼痛。多用發散之劑,少無和解之效,潮熱升降,喘息急促,胸膈煩悶,不能坐臥,精神昏瞀,日漸沈劇,宣召來臨,未得趨詣,慢命之罪,誠所難逃,仆伏私室,罔知所措,臣無任待罪之至。答曰,省疏具悉。卿其安心,勿爲待罪。
夜四更,電光。五更,雷動電光。
引見。入侍,領議政尹昉,備邊司堂上李曙·申景禧·金藎國·具宏·金自點·李弘胄·洪瑞鳳·崔鳴吉·韓汝溭·李聖求·李植,右副承旨申得淵,假注書沈世鐸,事變假注書朴吉應,史官南老星·李袨,是日,上御文政殿,引見大臣及備局堂上。上曰,兩西守禦之事,今已完備耶?近來廟堂所料理者,何事?尹昉曰,守禦之完備未易,軍兵些小,城池未固,不可謂之完矣。金自點曰,臣近來多病,昨日發汗而尙未快蘇,今承召命,若問西北事,則臣不可以病退伏,故强起而來。兩西之事,只有軍官六七百餘數,李沆欲爲抄出加額,此善矣。義州之事,亦當啓稟,正方之事,今已三年,而事目未成,缺者,欲待左相出仕啓稟,而又有病患,未果之,欲陳啓以停當往月所陳之事也。賊雖不動,當先修固圉之術,而相臣有故,一不得相議稟成也。尹昉曰,待吳允謙病小可,欲爲進前相議矣。今日吳允謙所以不來者,非有病也。其姪在江村,昨夕身死,玆不得進來矣。上曰,黃城修築,今幾何也?尹昉曰,自柳珩時爲之而尙未完了,似不可成矣。黃州人心,亦以爲不可守,此其所以難也。上曰,此中諸臣,多見黃城者,亦形勢何如?金自點曰,臣當先陳之。黃城之後,有德月城,賊若來陣,則有同扼吭,傍有於沙水而引入之路不順,夏則泥濘,城基易圮,此不足恃也。若西北邊,尤爲不固,昨日臣之軍官來言,城圮者三十餘間處,則修補已畢云。上曰,非改築也,乃修補云乎?金自點曰,每年如此,役無可停之時矣。臣見南門之石,且有罅隙,數三年後,亦必圮矣。城中本來少水,且德月之上,賊若結陣,二字缺外,又爲結陣,城中音信,絶不得通矣。申景禧曰,若黃城,臣亦細見之,且李曙前爲長連倅時,亦細知之云,蓋其形如沙貼橫立者。李曙曰,其東有山,西北有野,其南有水,蓋三面則野,而一邊德月城也。以兵家所論,前左水澤,右背山陵,蓋欲向陽也。此則不然,亦兵家之所不取也。若人下髻者然,自西來者,騎馬則俯臨城中,不必憑高然後下望也。且小井泉,柳珩初築時,臣力主其不可曰,此地非城守處也。多般爭詰,故遞臣差使員,以姜容代之矣。具宏曰,且於城下,迫掘壕子,因此城根,漸向頹圮矣。以是柳珩時多種柳云。金自點曰,或以石防築而支撑之矣,敵若大攻,則尤可畏也。李曙曰,柳珩於泥濘處,廣其基址,築細熟石,石上築土爲城,城內又塡土,而其時未了,厥後方爲盡築之,高不過三丈,而張紳又爲姑息計,載土塞之,而其上立柱,易於頹落也。自下視之,若丹靑之家,自外以泥塗之,甚爲苟且也。金自點曰,不能於石上立柱,故城上有橫木,木頭鑿穴立柱,易於撼搖,非長久之道也。上曰,其時完豐,與柳珩相爭,未知其所見何如,而必欲築之也。李曙曰,其時鰲城已出門外,不知何人,主張於廟堂之上,而珩以兵使兼牧使,故必欲築之於此也。上曰,然則珩云何?曙曰,若築十丈,則豈有不能守之理也云。申景禧曰,臣亦於其時,與珩爭之,其爲人固執,且曰,若高十丈,豈不能守云。其時南門之役,甚爲浩大,經營旣久,物力多糜,而不克高築也。上曰,其人死於其處乎?申景禧曰,然。鄭忠信亦言其不可守,且不能高築之勢,其後謂忠信曰,已築六丈,何如云。金自點曰,賊據德月,則黃城不能守矣。上曰,德月之城,不可守乎?金自點曰,有古城址,而今則不可爲矣。上曰,若有高於城之山,則其城何用乎?金自點曰,若扼其吭也。上曰,其山不險乎?金自點曰,其山上圓而平,可以結陣,路亦不險矣。上曰,兵判亦必知之,所見何如?李弘胄曰,當時雖盡心力而爲之,南門少壯而東則卑矣。其形勢果如諸臣所陳,而城中無水,只賴於沙,賊若壅之,城中無水矣。申景禧曰,水入處又有石壁,且城中高外低,引水之路,極爲不順矣。金自點曰,我得敵將一人則喜,敵人得我將一人而喜,自黃城之築,將官之死甚多,此尤可悶也。李曙曰,人之急死之狀,或肩甲突出,或口脣喎斜,或腹如末醬之布袋,昔者有一判官,壯士也,尙如此矣。上曰,黃州之爲牧使也,亦有此病乎?李曙曰,壬子年間,固無此病也。申景禧曰,風土之變易,近來尤甚,且如昆陽·康津等地,亦然。金自點曰,其處將官及軍丁如此,皆以爲脫有緩急,不可守也。金藎國曰,臣往來西路,熟見城池形勢,果如諸臣所陳,防守之事,固不可矣。上曰,予意亦以爲然,朝廷以安·黃兩城爲可恃,而黃州民情不固,不固之地,朝廷恃以爲固,臨急而事不如意則大事也。玆欲豫爲講定矣。民若以爲難守,則風塵一起,何所得力?爲將者不死則病,朝廷使人之道,雖年少官卑者,尙可念慮,況秩高將官,不當如是待之,何以則可乎?尹昉曰,專力正方,可矣。上曰,一道兵力,盡入一城,若不能守,更無可恃,此亦不可不慮也。尹昉曰,雖有金湯,若不得人心,不能守也。今以黃州爲邑,兵使移鎭於正方,則人心有所恃矣。上曰,諸臣所見,何如?申景禧曰,臣不得見正方,未知其何如,而聞內外皆高,人不可行云,其險如此,固可守也。況黃城主將,不死則爲廢疾人,此最可悶也,人心亦以爲不可守云。今以一道言之,此城有失,更無可恃,若令兵使,移鎭此城,爲固守計,則或散卒或義兵,皆有所依歸,人心有恃,不至潰散,如都元帥之言,移鎭,似好,臣意亦如此。具宏曰,正方形勢,果勝於黃城也。上曰,正方無對峯乎?金自點曰,南邊有一小峯,而蔽於南門,不得俯瞰城中也。上曰,矢石不能及乎?金自點曰,然。其峯上尖,賊雖攀登,不過四五人矣。上曰,若不容衆,則何關乎?金自點曰,其間,鳥銃不及,矢石不及,其地形之高,東西絶壁,南有小峯,其間,皆是巖石,妨於馳突。臣初往見時,草樹蓊鬱,且無人迹,臣與張紳往見合操後,仍爲除道,爲馳馬之所,今則其路無礙矣。五營之役,今已三年矣。且有藏軍器處及坐起廳二十餘間,且作海倉於七八里外矣。今但浩作衙舍而已。且西北門造高樓而已,其中可容數千家矣。上曰,如是之好而古者不築,何也?金自點曰,自黃至鳳山有路,此大路也。頃者宋德新所築城,外有一條路,其外有白雲庵,庵邊有一路,有此三路,而二路則石級層層,或一丈或二丈,步行然後可至。又漕運極便,靑龍浦·唐浦最近,若冬夜,一夜可以三回矣。西門之外,絶壁雖小,傍有高峯,可以放石而禦賊矣。但舍人巖下有平原,此或受敵,而其形不廣,狀如腰鼓,爲臺爲樓,則賊不能入,棘城之路,董城之路,於此皆可防。上曰,北方亦有蔽塞乎?金自點曰,北則皆高峯也。上曰,然則地形亦傾乎?金自點曰,地形別無傾側,而南邊丁地有小峯,可作烟臺。上曰,賊騎可以馳至城下者,幾處?金自點曰,南方有路矣。且癸酉年所築者,亦已高矣,而其廣百五十餘步矣。上曰,險阻處,亦築之乎?金自點曰,自平壤·駒峴,皆望見之矣。其高處亦築丈餘,上爲女垣,以爲觀美而耀敵也。上曰,然則可用軍幾何而守也?金自點曰,可容五六萬人,守則雖三千兵亦可,城堞一千六百八十牒,一牒之廣每十尺矣。上曰,不然。馳馬處,步軍則可以昇乎。金自點曰,猿狖不可度,自東而西,飛鳥不能過也。上曰,豈其然乎?上曰,諸臣各陳所懷。李弘胄曰,無黃城之害,而形勢之美過之,正方固可守也。崔鳴吉曰,臣在外,亦與之議,意固同也。李聖求曰,雖無正方,黃城決不可守也。韓汝溭曰,移鎭,可矣。洪瑞鳳曰,累往西路,黃城始役之後,臣暫見之矣。此特大路邊一都護府而已,豈爲城守之所乎?業已爲之矣,物力多費,而他無可處,故仍循至今矣。今聞正方之好,以此比彼,利害甚明。金藎國曰,雖未見正方,聞之熟矣。黃城固不可守,移鎭,宜矣。洪瑞鳳曰,黃州近處,自紅巾之敗後,殺氣鬱結,久而不散,人多觸死者,今則人以爲築城之故,此疑之之言也。近來作宰而去者,人皆致慰,古詩曰,寧飮建康水,不食武昌魚,都邑尙且棄而去之,況一城乎?人心如此則棄之,可也。上曰,僉議如一則移于正方,爲之關防,可矣。但元帥之言,小用軍兵云,然則似爲孤單。前日已爲築城之處分,道內軍士,使監司入守,以爲掎角之勢則好矣。尹昉曰,上敎允當。金自點曰,一道之軍額不多,分入正方,分給監司,而必有餘軍可恃也。若無餘軍,而或有所失,則事不可濟,非計之得也。尹昉曰,平山之城,亦云不好。松都之西猪灘,有可以城守處,李曙云,若自己當之,不須多費而可成矣。若能築城,或監司或別將守之,則可以控制江都,可以通于京城,今問于李曙,使之脩築,可也。吳允謙之意亦如此。上曰,但無軍可守,則必先量此事而後爲之,可也。金自點曰,兵使移駐之意,未報之前,臣已有此意也。鳳山民戶七千有餘,皆欲入守,頃者平壤士子,來見臣言,倘或緩急,將入于正方,民心亦如此云。中和之民亦然,壬辰·丁卯年,民之避難全活者多。此去長壽五十里,瑞興山城纔三息連絡,有鎭守,可也。上曰,土疾,以黃·鳳竝稱,正方則,何如?金自點曰,洪仁傑嘗得咳喘,厥後見愈,臣聞其由,曰飮正方水也。若風土變易之後,未知何如?今則不然,黃州將士,亦必飮此水也。上曰,其間若是其近乎?金自點曰,自北二十里,南門則三十里矣。上曰,其中井泉多乎?金自點曰,當初人以無水謗臣矣,井有七八,澤有十餘,周圍若一間,而水瀦處五六,冬月亦然。上曰,無流水乎?金自點曰,其泉味甘,且有流泉,而沙石下滲漏矣。四面山頂,連有小泉,可飮半哨軍士矣。且義州屯田,上年只六屯,今年十二屯,二千三百石地,而歲無風霜之災,上年二萬石缺有難收之患,今年則其數必倍之。林慶業亦欲添兵收入云,昨者軍官來言,今年可得三四萬石云,德安串·長林軍丁二三百名,急急分給屯所,收入義州,何如?上曰,若然則其處收入,何人爲之?金自點曰,其處若有數千石穀,收入非難,此處旣已勤力爲之,或遇風災,甚可惜也。上曰,從便爲之。崔鳴吉曰,移鎭之事,旣聞命矣,監司移防,何以爲之?上曰,監司入防事,若倉卒爲難,退而議爲之,可也。黃城今後勿爲加築,依前置之,可也。金自點曰,前年聞濟州多造弓矢,臣與領相·昇平相議,欲爲移入於新城矣。上曰,其數幾何?尹昉曰,李廓所報,其數頗多。金自點曰,義州所留弓子,只九百八十餘張耳。若火藥·甲冑·長片箭等物,已爲輸送,而其數亦少,必加給然後,可以有爲也。上曰,輸來若無弊,可以給之矣。尹昉曰,白馬之城,果爲堅固,給胡木缺先輸于此,以爲臨時所需,何如?若臨時駄去,似爲非便。上曰,等由此路,何以異也?此亦非船運處也。金自點曰,漢人所見處,連絡駄去,非便,此言宜矣。前日御營廳所給木二十同,命造環刀,而尙未成矣。江都作倉,亦有上敎,木匹三十同,已爲貿材,今秋水少,不能浮來,纔致千條,蓋瓦,亦已措備,今欲往營,而必自此悉備以往然後,可也,故時未施役矣。上曰,待材木下來,從容爲之,可也。尹昉曰,江都雖不得築外城,可作烟臺,且爲大砲,以備守禦之具,可也。上曰,烟臺只傳邊警,非所以禦寇也。若大砲加造,可矣。尹昉曰,使江都自備則不能也。上曰,前已分付矣。具宏曰,李時白還納其鑄砲之鐵云。李曙曰,李時白或築城或造官舍,病缺及爲之,而還納之說,虛言也。金藎國曰,江都物力,猶可以鑄矣。尹昉曰,我國戰船甚小,加造,可矣。具宏曰,公淸一道,戰船最少,洪州只專一船,其餘竝定,竝定之邑,互爲推拄,事甚未妥。上曰,公淸道可以造船之邑,欲添定戰船矣。具宏曰,臣爲統制,以戰船事,狀啓矣。所謂戰船,易朽難守,不可恃也。尹昉曰,近來軍政大壞,宋英望之言亦是,而但此時不宜,稍待年豐更張,可也。上曰,嶺南旣爲加抄束伍,其次湖南,但公淸極爲疎略,宋英望之言,亦可用也,而量田纔畢,故不能用也,息肩之後,可行其言也。金藎國曰,宋英望以平兵抄定,民心擾擾。上曰,擅自爲之,非矣。李曙曰,三色軍戶保具矣,其中有戶者近九百矣。若束伍,無論公私賤抄定,而但曰九千,未知通言三色軍乎?抑別言束伍乎?通言之則無形矣。上曰,李景義之事,以其疏中言之,極非矣。其二字缺朝廷使之習炮射,而軍士朝定暮走三字缺使之習也云。近來名士之爲守令者,例如此,渠之道,必得有根着者習之,可也,乃以丐乞者充定,不爲敎習也。各官例爲會減火藥習炮,予不知李景義會減火藥與否,而爲守令者反冷笑之,如此而國可爲乎?崔鳴吉曰,令不行,今時之痼弊也。上曰,使民流亡者,固守令之罪也。爲守令者,以此報于兵使,兵使不之責,爲兵使者,不亦劣乎?金自點曰,今日之事,率多類此。上曰,朝廷旣爲分付於外方,而外方不爲擧行,外方不行,而朝廷不知其行否,如此而可爲國乎?外方若有難便,則當報于朝廷,朝廷許之而後可已,有令不行,國可爲乎?崔鳴吉曰,旣令之後,不能責其成效,故外方如此,此朝廷之過也。申景禧曰,兵水使之爲任有弊,若有所爲,則人皆以爲騷擾,其身必敗。至於武夫爲甚,朝廷雖知其弊,上則不必知也。守令之到京者,必毁之人,孰特立不顧人言而爲之哉?上曰,如此事,廟堂不爲糾正,夫孰爲之?具宏曰,扶安敗船事,朝廷雖不問,而渠當上報,今乃問之而不報,此等事亦何以爲之?金自點曰,平安守令,全以武臣差送,不便,或以有名字侍從人,間間差送,使之有所忌憚,可也。雖邊地,何必武夫有不如文臣者矣,若文臣則其心堅,堅則可以守土,擇差名士,可也。上曰,卿言雖好,今之名士,與古之名士不同,名士之爲守令者,臥而無爲,若使他人效之,反爲害也。金自點曰,事雖不能辦,可以有忌憚矣。上曰,備局旣爲入啓定奪,分付外方,則當檢其行否,可也,置而不問,久則忘之,此非有司堂上之事乎?私家之任使奴僕也。旣令之後,又當問其行否而爲之,今反不然,國事皆虛矣。具宏曰,以舟師付于臣,如臣駑劣,何以堪任?上疏陳情,又不允許,尤爲惶恐。廟堂之意,欲臣一往巡檢,臣亦欲一巡,而今間修補未完云,待其完畢,明春下去也。上曰,近來舟師無形,卿須一往周覽,賞罰嚴明。尹昉曰,臣等令具宏,送一郞廳巡檢,而具宏以爲無益,不爲送去矣。上曰,然。具宏曰,不解舟師者,見之何益?金自點曰,都元帥在京,無可爲之事,臣亦欲下西路,而上意不許,臣故遲之,臣病今愈,亦欲下去檢飭矣。具宏曰,臣前於京畿近邑,已爲巡行,而山郡則未也。近欲巡視之矣。上曰,依爲之。具宏曰,長鎗一千柄,將爲造成,而其役未易,蓋無柄之故也。當得可柄之木,然後可造也。上曰,其制如都邑軍兵所持者乎?具宏曰,依倣爲之,此以二年木·加世木爲之,京畿眞木,重不可擧也。申景禧曰,欲爲軍器,措備正鐵,而工匠料布甚少,不敢生意,宣惠廳餘上米移給,則可以爲工糧矣。鳥銃·甲冑與鎗可以造,如得此米,冬前貿炭,待春始役矣。上曰,宣惠廳,有可給之米乎?申景禧曰,司僕寺草價半減除者有餘云。金藎國曰,前日以規外之米移給事,有敎,而遺存不多,凡經費之司有餘,當待本司事用之。宣惠之米,乃畿民所納之物,雖有餘儲,不可他用。民情亦如此,可以備水旱之災也。上曰,卿言是矣。此御供所除草價所除,旣除之後,何用不可?金藎國曰,本廳用餘,平日無多,上年以七百餘石,分給畿民,以爲□站使時所用,民之蒙惠如何?上曰,況今年畿民失稔,今年之米,尤不宜用於軍器。申景禧曰,業以司饔院生鮮價,司僕寺草價除之,何以不可用於軍需乎?金藎國曰,前者已與三公相議陳啓,自上必細覽之矣。申景禧曰,鐵久則銷,必須早爲之所,乃可,今者所措,數十萬斤矣。金自點曰,我國甲衣極少,遇賊必敗,此意前已啓達矣,鳳山之甲,今已二百部矣。上曰,如此故,已令軍器提調,多造之矣。金自點曰,片箭利於戰場,尤不可不習。上曰,丁卯年片箭之用,已有明效,長箭則賊拾取回射。片箭甚猛,多造而習之,可也。申景禧曰,砲手易成而射手不易成也。上曰,人有力然後可射,無力則雖中人,不能死矣。申景禧曰,鄕中束伍亦如此,故以砲爲易也。上曰,射手出身中,可以易得砲手,倉卒間難得也。予意欲以御營軍,多習放火也。金自點曰,雖在射手中,亦令敎之放火,可矣。上曰,有力者雖未善射,可以敎射,無力者敎砲,可也。金自點曰,北道六鎭,極爲無形,今方伯盡心國事,城池·機械必完利矣。上曰,閔聖徽盡心國事,到處善爲之矣。金自點曰,聖徽每折簡於臣,必問西路事,臣甚嘉其人也。上曰,爲人剛猛,不畏浮謗矣。金自點曰,任然如此,不亦貴乎?西·北路,若得其人如是,國何憂乎?上曰,前頭胡差出來,去後則冬深,待春西下,何如?金自點曰,民情,亦欲臣下來巡視云,胡差去後,雖冬前,如可往則欲往矣。上曰,依爲之。金自點曰,林慶業之意,今年內,欲入民義州舊城,臣意不然,欲先入白馬,以待完實然後入守也。今者入白馬者一千七百戶,舊城則二百二十戶,境內總計丁壯二千三四人,此亦偶然也哉?但所欠者軍器也。辭已遂罷出,燼餘
夜四更至五更,電光雷動。春坊日記
上在昌慶宮。停常參·經筵,有晝講。
有政。
吏批,判書李聖求進,參判徐景雨進,參議朴潢進,都承旨金慶徵進。
兵批,判書李弘胄備局進,參判李時白病,參議金德諴病,參知李袨進,右副承旨申得淵進。
下直,平山縣監鄭翼卿。
睦敍欽啓曰,明日文臣殿講,視事不爲取稟。傳曰,知道。
睦敍欽啓曰,明日文臣殿講時,命官,取稟。傳曰,領相進去。
申得淵,以都摠府言啓曰,都摠管洪靌,以特進官,除標信,晝講入侍之意,敢啓。傳曰,知道。
以刑曹李曙所啓受敎存削印頒事草記,傳于申得淵曰,給于其日入侍承旨。
以備忘記,傳于睦敍欽曰,近日藥房酒藥皆酸薄,當該官二字缺推考,以懲其慢忽之罪。
以掌隷院鳳林大君賜牌奴婢啓目,傳于睦敍敍曰,此單子與前單子不同,問啓。
睦敍欽,以內醫院言啓曰,慶尙道八月令藥材十一種內,柴胡·續斷缺急,防風·山藥·靑木香六種,皆爲生綠,不可入藥,此蓋由於不爲曝曬帶濕入樻之致。當該審藥先罷後推,使之趁來月旬前,改備封進,爲當。敢啓。傳曰,依啓。
獻納柳景緝來啓曰,增廣取人額數,自有祖宗朝定規,式年,大科也,而不過三十三人,則增廣之加至四十,實非舊制也。況初試額數,比前減縮,而獨於會試,仍用庚寅例,事甚未安,請依該曹啓辭施行。前司䆃寺正羅緯素,爲人麤濫,居鄕以武斷爲能事,在朝以奔走爲得計,物議之嗤點,固已久矣。不可遞差而止,請命罷職。答曰,不允。
掌令任孝達來啓曰,民生休戚,係守令賢否,而自經胡變,兩西州縣,盡入於武弁之手,專以侵漁剝割爲事,三字缺境,民先受害。江邊直路,已不足道,內地僻邑,亦就無形,聞見所及,慘不可言,請令廟堂商量,關防緩急之地,速行文武交差之道,以解西土倒懸之苦。新除授公淸都事許稷,爲人愚濫,居官不謹之狀,固不足道,前爲考官,到處見敗,至今莫不痛惡。當此式年臨迫之日,豈可使如此蔑法循私之輩,復掌試取之任,責其公正之道乎?請命罷職,其代擇遣。新除授仁同府使兼大丘營將李浚,前爲宣川府使時,其剝民肥己之狀,何可一二計?前後往來使星,無不慣知而痛惡之矣,豈可復授南方稍完之邑,使其泛濫手段,益肆侵漁,重貽軍民流散之患乎?請命罷職不敍。答曰,依啓。許稷遞差。且李浚前爲守令時,御史至於褒啓,所謂剝民之說,似非實狀也。
申得淵啓曰,許稷遞差事,命下矣諫方以罷職論啓,遞差承傳,不得捧之之意,敢啓。傳曰,知道。
申得淵以全羅兵使等處有旨啓曰,此有旨,令禁軍給馬齎送,何如?傳曰,依啓。
昧爽,雷動電光。辰巳時,雷動。未時,雷動電光,雨雹,狀如小豆。夜一更二更,電光。
吏曹,韓仁及爲兼知義禁府事,洪命耉爲嘉善大夫禮曹參判南寧君,鄭基廣爲通政大夫承政院右承旨兼知經筵參贊官春秋館修撰官,申得淵爲通政大夫承政院左副承旨,金槃爲通政大夫承政院右副承旨,李祗先爲通訓大夫二字缺寺正,黃胤後爲通訓大夫通禮院二字缺金知復爲通訓大夫行成均館司藝,朴守弘爲通訓大夫世子侍講院弼善,沈爲通訓大夫行刑曹正郞,洪柱一爲奉正大夫行弘文館副校理兼經筵侍讀官,金益熙爲奉直大夫行弘文館修撰,鄭雷卿爲奉列大夫弘文館副修撰者。外,李必達爲通政大夫行密陽府使,李浚爲通政大夫行仁同府使,尹汝徵爲奉正大夫行文川郡守者。
晝講。入侍,特進官洪靌,同知事李聖求,參贊官睦敍欽,侍讀官尹棨,檢討官金益熙,假注書沈世鐸,記事官南老星·李袨。是日午正,上御文政殿,講前授章音一遍。尹棨進讀,自鄭國名止叔于田。上讀新授章音釋各一遍。尹棨曰,鄭風,程子謂鄭乃周之畿邑,故平王東遷之後,黍離降爲國風,而鄭居其次云。且所謂得虢·檜之地者,定王八年,桓公爲司徒,當衰微之際,國不可爲,乃問于士缺伯曰,當今褒姒用事,國日非矣,虢叔·檜叔無道,若得其地,爲子孫依歸,故得虢·檜之地云。且適子之館兮者,子則乃謂二公,而以文勢言之,似武公往于朝堂,而釋義之言多般,難爲解曉,適旋不可以武公看而以作詩者看,方與下文親之之意相應,固不可以武公看也。且將仲子,鄭玄·孔穎達等所見,與此註不同,乃謂此詩,亦爲共叔而作,仲子指蔡仲云,其意似涉苟且矣。況已有朱子所折衷者,不可從漢儒之言也。蓋其所見,以下文有叔于田篇故如是也。共叔無良反逆之徒,而反謂之洵美且仁且好,必其中私黨之所作也。如此之不刪者,蓋取閭巷間風謠,而且譏鄭莊公也。鄭之二公,以此詩見之,皆賢人也。若司徒重任,而不敢救周之亡者,蓋褒姒已入六年矣,事無可爲者也。其後十一年,犬戎復亂,桓公亦死於國矣。睦敍欽進曰,前者欲行朝講,而相位有故,旋停之者累矣。臣考見舊事,先王朝己卯年間,以三公啓辭,領事有故,則或政府東·西壁代入,明廟朝,或知事代入。今後相位有故,則用舊例爲之,何如?上曰,今後依舊例爲之。睦敍欽曰,命招擧措,極爲重大,而近來玉堂·講院,或仍日會入直事,亦爲啓請出牌,如此循例之事,至於入啓,事甚未安,今後非大段事,勿施,何如?上曰,此言宜矣,依爲之。如其不緊事,政院勿爲捧入。睦敍欽曰,謁聖初試時,諫院只有二員,則當自知其當往而往參,可也,亦必爲命招而出之,此亦未安。上曰,命招頻數,事體亦傷,招之不來,是何行實也?燼餘
自昧爽至未時,雷動電光,雨雹,狀如小豆。夜一更,電光。春坊日記
上在昌慶宮。停常參·經筵。
下直,泰安郡守安獻徵。
睦敍欽啓曰,明日常參·經筵,取稟。傳曰,停。
申得淵,以都摠府言啓曰,今日入直軍士,當爲中日習射,而文臣殿講相値,退行之意,敢啓。傳曰,知道。
藥房提調臣崔鳴吉啓曰,內殿至月,當爲解産,産室諸事預備之缺矣。産期例有進退,自來十月設廳,醫官預爲直宿,宜當。敢啓。傳曰,依啓。
睦敍欽,以禮曹言啓曰,上年三月海州設科試取人等,曾於兵曹啓稟時,以後別試許赴事,判下矣。已取文·武擧子,今番增廣殿試時許赴乎?敢稟。傳曰,依啓。
正言李行遇來啓曰,治國專在得人,得人專在科擧,若不寡取而務精,則倖門開矣,此豈得人之道乎?臣等竊聞庚寅之規,偶因一時人材之盛,多取四十人,非但合大慶而有此擧也。目今文才眇然,科擧頻數,榜目一出,僥倖居半,今以減數之初試,苟充四十之會額,則不精甚矣,濫雜甚矣。不宜留難,請依該曹啓辭施行。祥原縣監金迪,居官貪濫,剝民肥己之餘,尙務善事,至以油段等物,贈遺士大夫,闔境之怨咨日深,而尙保官守者,實由善事故也。如此之輩,不可不深懲,以勵他人,請命罷職不敍。答曰,依啓。科擧減定事,不允。
掌令任孝達來啓曰,臣等於昨日,論列李浚事矣。聖批以似非實狀爲敎,臣等請略擧其槪而實之。年前暗行往還淸北之際,再入宣川境內,問及前後府使之賢否,則大少之人,莫不以李浚,憑籍唐物貨物許貿,在在徵米於民間,必皆濫數,爲自己貿用物貨情節,及其他巧作色目,種種剝割,民不能支保之狀爲言,而此固在任時事,已不足道。至於見遞出境之所,鄕品官餞別之處,猶有所不足之心,稱以婚姻,求索需用之資,而故爲遷就不發,故鄕所等,不得已相議,覓給木疋·牛隻·畫器等物然後,欣欣有得,始爲登程云。而所交口怨罵,旣已身親見之,此豈泛然風聞之比?不可使如此貪縱之輩,復授完邑,掌其軍民之政,李浚請命罷職不敍,以爲懲一礪百之地。答曰,不允。
鄭基廣啓曰,以此刑曹回答關內辭緣觀之,則徐起男入送之時,有差使員逢授之事,而今此請罪,只擧刑吏·都將,不及於差員。此公事似當還出給,使之査得當初逢授差員,備問其見失曲折而處置,何以爲之?敢稟。傳曰,依啓。
申得淵,以備邊司言啓曰,全羅左水使白善男牒呈內,水使到任後,流來舊軍器中,黑角弓九百六十五張,修補改樺皮丹粧着漆,弓家六百三十箇,弓弦一百二十五箇,黑角弓九十二張,交子弓八張,弓弦家長箭二百部,片箭三百部,火藥一百五十一斤,鉛鐵丸一萬二百二十三箇,鳥銃一柄,筒兒一百二十箇及軍糧七百四十石,別措備云。令戶·兵曹缺錄施行,何如?傳曰,依啓論賞。
鄭基廣啓曰,以掌隷院鳳林大君賜牌奴婢單子。傳曰,此單子與前單子不同,問啓事,傳敎矣。問于該院,則來言前後手本點準,則江華案付禮賓寺婢丹春,則前日八十口改付標時誤書司畜署,平康案付內資寺婢德春,則以春德誤書,海州案付造紙署婢李生,則以婢字誤書云。故前後單子,竝付標以入之意,敢啓。傳曰,知道。色吏難免不察之罪,令該曹推治。
鄭基廣,以刑曹言啓曰,本月十五日晝講時,特進官李曙所啓,臣曾在刑部,初不知本部有受敎謄錄矣,久後因一人照律,始知有謄錄,而所謂謄錄,無倫序,槪聞祖宗朝,旣有大典,且有前·後續錄,而後錄撰成,在於嘉靖二十二年,而其前受敎,應皆見印於前·後續錄,而正德·弘治時受敎,亦多現付謄錄,其故難知,且其年月次序,先後顚倒,或以弘治·正德時事,記於嘉靖之下,或以崇禎之事,錄於萬曆元年之上,以此訟官,臨訟考覽,必問於律官,以致罪同罰異之弊,所關非細,必當一番講定,隨時宜而存削之,刊印頒布,而臣曾忝秋曹,未及稟定,此臣罪也,上曰,此言是矣,言于該曹事,傳敎矣。前後受敎存削頒布,係是莫重之事,本曹不敢擅便,依舊例大臣同議定奪後,兩司署經擧行之意,敢啓。傳曰,依啓。兩司署經,似未妥當矣。
藥房,中殿問安。答曰,知道。
睦敍欽啓曰,今日專經文臣殿講時,副司果徐祥履,成均博士閔賀,說書尹文擧,濟用參奉柳道三,奉常參奉石之珩,成均典籍韓涵,成均學諭盧尙義,承文校檢辛喜季,軍資參奉洪南立,兵曹正郞朴遾,司宰參奉尹瀁,兵曹佐郞金始蕃,兵曹佐郞李一相,承文副正字金鋿,弘文館修撰金益熙,弘文副校理洪柱一,奉敎南老星,禮曹佐郞嚴鼎耉,俱自不,副修撰鄭雷卿,稱病不進,請竝推考。傳曰,依啓。
副修撰鄭雷卿上疏,伏以,螻蟻微臣,敢以賤病,仰瀆宸聽,罪合萬殞,臣於昨日出番之路,馬躓落傷,半身疼瘀,寸步不能自運,若不收醫藥之效,終爲廢躄之物,設或得一分之差,難以旬月期也。經幄之地,豈容久曠?當此殿講日闢之時,得近淸光,親聆玉音,此實臣子之至榮,儻臣所患,不至此劇,控辭退伏,尙何心哉?伏乞聖慈,許遞職名,俾專藥石,得免爲終身之患。答曰,省疏具悉。爾其勿辭察職。
副校理洪柱一上疏,伏以,臣本庸愚,濫荷洪造,從前忝竊華貫,非止一再,銜感之極,以榮爲懼,而今此論思之地,不徒臣之才望,萬不近似,臣之近日情事,大有所不安於心者,不得不冒死自列於天日之下。臣父臣霶,以本館之長,被人詆斥,彈墨未乾,羞愧彌深,臣於此際,復叨新命,父旣被斥,不容於公議,則子何敢更忝館職,重辱名器乎?父子之間,情不自安,出處之際,蹤跡難便,臣之狼狽悶迫之狀,聖明亦必洞燭矣。且臣前忝憲府,重被趙絅之斥,至以沾沾目之,絅之侮辱,不必介懷,第念廉恥所關,勢難就列。伏願聖慈,察臣之情,亟遞臣職,以安愚分。答曰,省疏具悉。爾其勿辭察職。以上燼餘
上在昌慶宮。停常參·經筵。
睦敍欽啓曰,明明日國忌,明日齋戒,此兩日視事,不爲取稟。傳曰,知道。
睦敍欽啓曰,大司憲遞差事,昨夜命下,政事取稟之意,自朝件件催促,而至今尙無形影,極爲稽緩。請吏曹當該郞廳推考,色吏,令攸司囚禁重治。傳曰,依啓。
睦敍欽,以吏曹言啓曰,臺諫有闕,而明明日國忌,明日齋戒,政事,何以爲之?傳曰,過後爲之。
申得淵,以備邊司言啓曰,黃海兵使移守正方山城事,已爲榻前停當矣。正方元是鳳山地,距本郡十五餘里,本郡陞都護府使,兵使例兼,而差出判官,委以往來出站之任,黃州,差出牧使,仍處本城,而城子不如加築,依榻前傳敎,使之停役,似爲便當。但今冬節已迫,勢難容易撥掃,豫爲料理,待明春掃入,何如?傳曰,依啓。
申得淵以都元帥言啓曰,今年白馬十二屯,秋收當倍於上年,尙有難收之患,德安串·長林等處屯作軍外,南軍留在安州者,亦多二三百名,急急入送白馬屯,使之收入事,已爲榻前,蒙允矣。每屯各添二十五名,則數至三百,以三百名急急入送事,移文知委于平安兵使之意,敢啓。傳曰,依啓。
申得淵,以備邊司言啓曰,以備邊司黃海兵使移守正方山城事草記,傳曰,冬節已過,過字似誤,問啓事,傳敎矣。凡公事報草,停當後書寫正書,入直郞廳及色吏考準入啓,例也。今此正方山城草記,於引見後翌日,卽爲開坐,相議構草,待政院擧行條件分付後,始爲書啓,而冬節已迫之迫,誤以過字書入,致勤下敎,不勝惶恐。當該書吏·書寫,竝令攸司治罪,入直郞廳,亦爲推考,何如?答曰,知道。今姑勿爲推治。
金槃,以成均館言啓曰,本館書冊,自倭亂後,雖略爲收儲,而其數二字缺丁卯胡變,因埋置腐敗,今只有四書·四經若干秩外,其他經史子集中緊要書冊,無一秩現在,非但儒生等,無所考閱,通讀之時,亦無考證之書,甚爲鹵莽。今者性理諸書,先儒文集,外方州縣,次第刊出,監司·守令等,各自印布,至於應副親舊,而自前新刊書籍,印送本館之規,則慢不擧行,此亦可以觀世變也。凡有書板處,隨便備紙,速爲印送事,諸道監司處行移,何如?傳曰,依啓。
掌令任孝達來啓曰,正言吳達濟,未四品,當爲署經,而大司憲未差,掌令宋國澤,持平金集·金汝鈺皆在外。雖不備員,不得已臣與執義任絖,爲署經齊望之意,敢啓。答曰,知道。
以專經文臣殿講單子,傳于申得淵曰,司成鄭太和,佐郞權堣,各熟馬一匹。校理尹棨,副司直鄭致和·李曼,各半熟馬一匹賜給。
以備邊司兵使移入正方則監司入守某處事草記,傳于申得淵曰,長壽山城與瑞興山城,自直路道路遠近里數幾許,瑞興山城城池·器械完全與否,問于備邊司以啓。
以刑曹公事,傳于鄭基廣曰,此事,律官私持冊子中所書,盡爲枚擧後,當書此款,而奴之於主,當在弟之於兄之下,且是白有亦字之下,亦以此。綱常所犯,非外人所知,不死之罪,依例囚推,似無所妨,雜犯死罪化分,依傳敎擧行事,色承旨分付于刑曹。
掌令任孝達來啓曰,臣等論列李浚事,而聖批以似非實狀爲敎,此非泛然風聞之比。臣絖曾爲平安道暗行時,再入宣川境內,詳聞李浚憑籍唐貨,徵米民間,必皆濫數,爲自己貿用物貨情節,及其他巧作色目,種種剝割,民不能支保之狀,至於遞任出境之日,餞別之處,求索婚需,姑爲遷就不發,鄕所等,不得已覓給木匹牛隻畫器等物然後,始爲登程云。其貪縱之罪,不可不懲,李浚請命罷職不敍。答曰,遞差。
正言李行遇來啓曰,治國專在得人,得人專在科擧,若不寡取而務精,則倖門開矣,此豈得人之道乎?臣等竊聞庚寅之規,偶因一時人才之盛,多取四十,非但合大慶而有此擧也。目今文才眇然,科擧頻數,榜目一出,僥倖居半,今以減數之初試,苟充四十之會額,則不精,甚矣,濫雜,極矣,不宜留難,請依該曹啓辭施行。答曰,已兪。
申得淵,以刑曹言啓曰,政院啓辭,以此刑曹回答關內辭緣觀之,則徐起男入送之時,有差使員逢授之事,而今此請罪,只擧刑吏·都將,不及於差員,此公事似當還出給,使之査得當初逢授差員,備問其見失典折而處置,何以爲之?敢稟。傳曰,依啓事,傳敎矣。當初徐起男等押去差使員,漢江丞差定,故本曹徐起男等三名,逢授押送差使員,去五月十九日,交付於楊州官,受到付來呈本曹。六月初十日永平縣令文報據,本道監司粘移內,徐起男等三人,今月二十一日,自抱川來到,都將·色吏押領,同日發送鐵原府,交付之際,徐起男到本府官門場市處,乞食南靈草爲言,投入衆人中,仍爲閪失,押去人等,鐵原府囚禁云,而觀其時監司移文,則只定都將·色吏押去,而別無差使員次次交付之事,故今此覆啓之時,差使員則不爲擧論矣。差使員領去與否,問于京畿監司後處置,何如?傳曰,依啓。
申得淵,以訓鍊都監言啓曰,近來國綱解弛,行奸巧詐,無處無之,而其中尤甚者,訓鍊奉事輩科擧都試。凡爲試才之時,自以爲生光之時,虛畫僞中,無所不至,尋常痛憤矣。今日中旬試才時,前司左哨砲手金汝信,曾無善放之稱,而元放九柄所中,多至貫四邊之心,切爲怪,第八柄着目察之,則銃口向天放之,而監的官訓鍊奉事林貴仁,以邊中付標施行,第九柄藏藥,不納鐵丸,始欲向放摘發,砲手則自都監決棍重治矣。監的官林貴仁用奸之狀,極爲痛惡,各別重治,以杜奸濫之弊,何如?傳曰,拿推。
申得淵,以軍器寺言啓曰,火藥庫造成事,啓下矣。造成處,本寺所難擅定,先令地官,相擇可合處,稟旨定奪然後,都監與本寺,同會相議,所造間閣數,當爲磨鍊擧行。敢此仰稟。傳曰,依啓。
金槃,以成均館言啓曰,本館養賢庫,只備供饋齋生,而其他別樣接待儒生及許多官員下人雇價,坐起時所用等物凡百器具,皆自本館辦出,其用浩大,一朔用木,至於三四同矣。近五六年來所儲漸竭,至不免引用一年所納,若引用積累,無以成形,納貢奴婢等,終必有不能堪之患,前頭之事,殊極悶慮。大抵本館,專恃奴婢貢木,爲之用度,而奴婢逃故不實,隱漏又多,必須一番變通,方可收拾,不得已擇遣本館官員於京畿·湖·嶺有奴婢縣邑,明査逃故,括出隱漏,以爲補用之計。敢啓。傳曰,依啓。
申得淵啓曰,李浚遞差事,命下矣。臺諫方以罷職不敍論啓。遞差承傳,不得捧之之意,敢啓。傳曰,知道。
酉時,白雲一道如氣,起自坤方,直指乾方,長竟天,廣尺餘,良久乃滅。夜一更,白雲一道如氣,起自坤方,直指乾方,長十餘丈,廣尺餘,漸移南方,良久乃滅。自三更至五更,月暈。以上燼餘
上在昌慶宮。停常參·經筵。
下直,麻田郡守閔汝欽。
鄭基廣啓曰,色承旨分付于刑曹事,傳敎矣。國之所以維持者,在於名分,以子訴父,以奴告主,則傷風敗俗,莫此爲甚,今後三十字,則依下敎添入頭辭,爲當,至於奴主,猶君臣之義,有關三綱,似不當在於弟之於兄之下矣。聖敎中綱常所犯,非外人所知,不死之罪,依例囚禁一款,問于律官,則綱常所犯中,元無不死之罪云。臣等未能詳知,惶恐更稟。傳曰,知道。所謂不死之罪,乃是輕囚,非謂綱常也。以上燼餘
上在昌慶宮。停常參·經筵。
具鳳瑞啓曰,明日常參·經筵,取稟。傳曰,只晝講。
申得淵,以都摠府言啓曰,今日入直軍士,當爲中日習射,而以國忌退行之意,敢啓。傳曰,知道。
以沈都督前回咨草,傳于具鳳瑞曰,此回咨,何以今始製入耶?具鳳瑞啓曰,傳敎矣。招問承文院官員,則云此回咨,初令校檢辛喜季製之,諸提調處回告之後,皆以爲辭意不好,卽令朴希賢製之,希賢之製,亦多不切處,再三往復,使之改製,而改製之文,有未妥處,故刪改歸一間,自至遲延云矣。敢啓。傳曰,知道。
具鳳瑞,以備邊司言啓曰,司憲府所啓,民生休戚,係守令賢否,而自經胡變,兩西州縣,盡入於武弁之手,專以侵漁剝割爲事,賊未犯境,民先受害,江邊直路,已不足道,內地僻邑,亦就無形,請令廟堂商量,關防緩急之地,速行文武交差之道。答曰,依啓事,傳敎矣。平安守令文官見差者甚少,議者之不便,久矣,今後勿論關防緩急之地,三四邑待闕交差,似爲得宜。敢啓。傳曰,知道。自本司商量定奪,可也。以上燼餘
上在昌慶宮。停常參,有晝講。
有政。
吏批,判書李聖求進,參判徐景雨進,參議朴潢都試進,左承旨睦敍欽進。
兵批,判書李弘胄,參判李時白都試進,參議金德諴進,參知李袨都試進,左承旨睦敍欽進。
睦敍欽啓曰,明日常參·經筵,取稟。傳曰,停。
金槃,以都摠府言啓曰,都摠管李顯英,以同知經筵事,除標信,晝講入侍之意,敢啓。傳曰,知道。
以備忘記,傳于金槃曰,今下弓矢,穩城判官閔墡,西北萬戶權瑜給送。
申得淵,以兵曹言啓曰,今日訓鍊院武藝都試開場,與政事相値,請分司。傳曰,依啓。
睦敍欽啓曰,今日晝講命下,而都承旨臣金慶徵呈辭受由,右承旨臣鄭基廣式暇,同副承旨臣具鳳瑞時祭出去,臣及左承旨臣申得淵吏·兵批分進,廳中只有右承旨臣金槃,何以爲之?傳曰,吏·兵批兼進。
睦敍欽啓曰,都承旨臣鄭廣成與左副承旨臣申得淵,妻娚妹夫,法當相避,申得淵改差,何如?傳曰,依啓。
金槃,以御營廳言啓曰,今冬應立御營軍京中都點,定於今月二十五日矣。公淸·江原等道軍兵,今已到京,明日本營點考作哨後,實有頉,書啓之意,敢啓。傳曰,知道。
金槃,以御營廳言啓曰,別抄武士等當初設立,實非偶然,庚午·壬申間年,則連有試才論賞之擧,而厥後三年,更未稟施,不無落莫之意。且渠等武藝,比前亦習,令該曹一番試才,以爲聳動之地,宜當。敢稟。傳曰,依啓。
金槃,以侍講院言啓曰,今月二十四日王世子晝講時,侍衛內官,起坐睢盱,顯有慢忽之狀,極爲駭愕,當該內官,請命從重推考。缺書筵時所用芙蓉香,內醫院香匠,例爲進排,而今日無緣闕進排,殊極可駭,當該色吏,亦令攸司,囚禁治罪,何如?傳曰,依啓。
睦敍欽,以吏曹言啓曰,今此城隍發告祭及冬亨大祭·宗廟朔祭一時相値,祭官·執事塡差之際,太半不足,不得已捧承傳及除本司衙門官員,竝爲差祭之意,敢啓。傳曰,知道。
以兵曹江原道赴西軍調入北路三南軍兵加分定啓目。傳于,金槃曰,明年替防軍磨鍊行會時,此事似當一體擧行,此意言于該曹。
以管餉使書狀龍崗縣糧船一隻到咸從,逢風漂沒,格奴淹死事。傳曰,溺死人,令本道恤典擧行。
金槃,以備邊司言啓曰,以備邊司兵使移入正方則監司入守某處事草記。傳曰,長壽山城與瑞興山城,自直路道路遠近,里數幾許,瑞興山城城池·器械完全與否,問于備邊司以啓事,傳敎矣。長壽·瑞興兩山城道路遠近,城池形勢及所儲機械·糧餉之數,竝爲別單書啓,以備睿覽。敢啓。傳曰,知道。
金槃,以備邊司言啓曰,本月十八日引見時,上曰,兵使移入正方,則分道內軍兵,令監司入守某處,以爲掎角之勢事,命下矣。在前以長壽山城,爲監司入守之處,而本城距直路似遠,恐不如瑞興山城之險且當路。但事涉新創,費力必多,此爲可慮。兩城便否,臣缺不敢擅定,伏候睿裁。本道束伍都數一萬二千餘名,在前盡入黃城,而道內各處山城,只令民兵入守,疏虛甚矣。今者兵使旣移正方,則形勢與前大別,道內軍政,合有變通,令帥臣更加參酌,除出束伍,分屬監司,又於各處山城,量數除給,使之皆有必守之勢,方合事宜。敢啓。傳曰,依啓。監司入守之處,亦令元帥參酌稟定。
金槃啓曰,玉堂下番尹集,今日政,吏曹佐郞除授,晝講時,不得已仍爲入侍之意,敢啓。傳曰,知道。
吏批啓曰,前持平金集,本曹無相當窠闕,請送西。傳曰,依啓。
平安監司張紳上疏,伏以,臣庸駑無似,猥膺方面之重,夙夜兢惕,恭竢譴黜,不意仍任之異數,出於旣遞之後,感激恩造,無地措躬。不幸臣素有宿疾,發作無常,乃於今月初八日坐衙聽事之際,胸膈煩悶,嘔出鮮血數合,心神怳惚,頭目昏眩,若不省人事,移時調理,僅得少定。臣之受任兩西,首尾七年,勞悴之餘,形神已脫,服藥調治,略無少效,時月之內,難望差復。臣又有最爲難處之事,臣之今番仍任,出於島帥之咨請,島帥之請,非愛臣身而爲臣地也。不過藉此,一以示保留之恩,一以誇操縱之權,以爲前頭要求責望之計耳。欲黽勉應副則力不能給,一向違拂則怨怒轉深,不但一道之受弊,恐貽辱於國家,此臣之所大悶也。臣之抱病長臥,近日往來島差,無不目見,島帥亦必聞知矣。百計思量,不得不仰訴於天地父母,亟許鐫改臣職,以便公私。下吏曹。
下直,信川郡守元成集,穩城判官閔墡,振威縣令柳信男,花梁僉使任諴,西北萬戶權瑜。
吏曹,金慶徵爲奮忠贊謨立紀靖社功臣嘉善大夫順興君,尹毅立爲嘉善大夫工曹參判,金尙憲爲資憲大夫司憲府大司憲,趙翼爲藝文館提學世子右副賓客,申得淵爲通政大夫戶曹參議,鄭廣成爲嘉善大夫行承政院都承旨,沈詻爲通政大夫承政院左副承旨,閔應亨爲通訓大夫宗簿寺正,金應祖爲通訓大夫行司憲府持平,尹集爲奉列大夫吏曹佐郞,權勛爲通訓大夫戶曹佐郞,尹絳爲奉列大夫行弘文館修撰。參外,宣敎郞行成均館學諭李鄗,奉列大夫行司宰監參奉兼成均學諭尹瀁。外,羅允素爲通政大夫行仁同府使,奇晩獻爲奉正大夫行公淸道都事,金爲中直大夫行祥原縣監。
兵曹,趙翼爲資憲大夫行義興衛上護軍,李浚爲折衝將軍行龍驤衛副護軍,金集爲昭威將軍行龍驤衛副司直。
晝講。入侍,知事李顯英,特進官金大德,參贊官金槃,侍讀官洪柱一,檢討官尹集,假注書沈世鐸,記事官南老星·李禬。是日午正,上御文政殿,講前授章音一遍。洪柱一進講,自大叔于田,止其責之深矣,音釋各一遍。上讀新授章音釋各一遍。洪柱一曰,俱擧之擧,諺曰人事,而註要曰火云。李顯英曰,火則曰焚而射也,而以阜字見之,似不如是也。上曰,何說是乎?洪柱一曰,諺解之言,從訓詁故如是,而以末章言之,阜,盛也,此則言火也。上曰,俱阜以火見之,則似無味也。言火則何以着阜字耶?金大德曰,以人事見之亦好。上曰,林有鳥獸,故縱火而出則射之,以此見之,似好也。金大德曰,然。上曰,叔,何如人也?其才何如,人之言如此。李顯英曰,多才而好勇,不義而得衆,一時之人,好之而已。此所以戒後世也。不能以禮法防閑,竟致失義。金大德曰,武公夫人,忤生莊公,愛小子,數請封巖邑,而不義好勇,反而後克,故春秋非之。上曰不善則固也。其材必不偶然,乃可以欺人也。金大德曰,初不能防,後乃克之,故孔子非之。洪柱一曰,文公惡高克,春秋言好利而不顧其君。李顯英曰,御臣不能以道,所以戒後世也。上曰,其人有才,則何以潰散其師也?洪柱一曰,心不爲國而以作好爲事,故師潰,師潰之後,走于陳矣。李顯英曰,將不得於其君,故終至於潰散也。好利之害,至於如此。金大德進曰,小臣不知篆文,當初啓下篆字試官,固已惶恐,且自上前大病之後,精神昏耗,字法工拙,亦不能詳見事承下敎,惶恐待罪。必以從事篆文者考之,方可進退而勸懲之。伏望更爲啓下知篆者以考之。上曰,勿辭。今後各別察爲。以上燼餘
上在昌慶宮。停常參·經筵。
下直,全羅都事琴忠達。
睦敍欽啓曰,明日常參·經筵,取稟。傳曰,停。
藥房,中殿問安。答曰,知道。
鄭基廣以都摠府言啓曰,副摠管尹毅立昨日政,工曹參判除授,除二字缺,肅拜進去之意,敢啓。傳曰,知道。
鄭基廣以兵曹言啓曰,以本曹江原道赴西軍代三南加定啓目,傳曰,明年替防軍磨鍊行會時,此事一體擧行,此意言于該曹事,傳敎矣。今此江原道赴北之代,欲令三南,預知加定之數,如是入啓矣。今承下敎,元軍磨鍊時,一倂行會之意,敢啓。傳曰,知道。
睦敍欽啓曰,趙時俊之病,救療醫員李春楊下去時,各樣藥物多數持去,其中人蔘,至於九兩之多,而用藥未十日,又請三兩,其憑公濫請之狀,甚爲泛濫。請李春楊推考。傳曰,依啓。
沈詻以兵曹言啓曰,本月二十五日宣傳官·將官等朔試射,矢數分等,書啓矣。武臣兼宣傳官朴啓震無分,依例汰去,何如?傳曰,依啓。
掌令任孝達來啓曰,新除授持平金應祖,時在慶尙道榮川地,請斯速乘馹上來事,下諭,依前例府書吏給馬下送。答曰,依啓。
沈詻以刑曹言啓曰,當初徐起男差使員押去與否,問于京畿監司,則回答移文內,凡罪人本曹逢授押去差使員,例以各渡津丞差定押送,初面官交付,初面以下,則各其官守令押領,次次交付于犯近官,規例云。以此觀之,初面官以下,別無別定差使員押去之規,故前公事還入之意,敢啓。傳曰,知道。各官守令押領交付,乃是前規,則當該守令,難免其罪矣。
自昧爽至辰時,沈霧。
都承旨鄭廣成上疏,玆者新授之命,出於夢寐之外,人器之不稱,精力之難堪,固未敢仰煩天聽,而念惟臣父今年八十有四,自去夏得病危重,賴天地生成之德,得保今日,而病根深痼,藥餌無效,元氣澌敗,已到十分地頭。人子之情,不忍廢離,銀臺職務,至緊且重,豈敢瘝曠,以增罪戾?臣雖欲黽勉供仕,方寸錯亂,其不奉職也,決矣。日迫西山,情思罔極,伏願聖明,俯諒肺肝,特命鐫遞,俾得專意救病,則感恩報恩,天實臨之。答曰,省疏具悉。卿之親病雖重,似非朝夕危急之症。卿宜勿辭察職。
公淸道儒生生員閔汝耆等五十人上疏,伏以,道之在天下,萬古如一日,而道之行於世,必待乎其人,故苟有講明體適用之學,有眞知實踐之功,上可以繼往聖,下可以開來學,則居君師之位,任君師之責者,其所以尊尙之道,表章之典,誠不可不用其極也。是以尊德樂道之君,幸而與其人同其時,則必致敬盡禮,與之共天位治天職,使一時之人,觀感而興起之,不幸而不與之同時,則必擧崇奉之典,從祀而血食之,使後世之人,追思而景慕之者,不但爲其人之道德,師表於百代也,亦將以勵世道而振士氣也。臣等伏聞,館學及諸道儒生,請以先正臣文成公李珥,文簡公成渾,從祀文廟,連章累牘,久未蒙允,臣等竊惑焉。嗚呼,臣等生也後,兩賢臣道德淺深,雖未能親炙而知之,竊嘗得之遺書,聞諸長老,眞所謂一代之宗儒,百代之師表,而誠殿下之不幸而不得同時者也。以殿下崇儒重道之盛心,所宜俯循一國之公議,亟擧崇奬之盛典,而殿下不惟不從,反下未安之敎,士氣沮喪,儒林失望,此豈平日所望於聖明者哉?臣等請以兩賢臣可祀於文廟者,爲殿下一一焉,伏願試垂睿覽焉。李珥,稟質純粹,天資穎悟,其於道體,洞見大原,規模宏遠,造詣精深,蘊之爲德行,發之爲文章,一言一行,無非一世之模範,著書垂訓,盡是後學之準則。以難進易退,爲出處之義,以格王正事,爲事君之道,啓沃乎前席,而陳善納誨之說,諄諄焉不已,謀猷乎廊廟,而保民經世之策,懇懇於章奏,則學問之高,德業之盛,可謂至矣。成渾,天分甚高,德器夙成,早承家庭之訓,以孝悌忠信,爲立身之根基。玩索精密,踐履敦確,充養之厚,造詣之深,有非人人所可窺測,而其日用動靜,皆可爲後世法矣。與李珥爲道義之交,切磋講劘,多有闡微決閡之功,至於理氣之說,往復論難,正其歸趣,然後此理大明,雖初學之士,尙能聞知其大意,則其有功於聖學,爲如何哉?其他著述,莫非明道之書,而前後儒疏,已盡陳達,臣何必更瀆?噫,殿下卽祚之後,特擧褒贈之典,以示景賢之誠,殿下之於兩賢臣道德,非不信服,而猶於從祀一事,未卽允許者,無乃以一種邪議,眩亂是非,而有所遲疑耶?臣等請明其不然也。自古聖賢之被誣於小人者,何限?叔孫·臧倉之於孔·孟,孔文仲·林栗之於程·朱,無不極其詆誣,而未聞以叔孫·臧倉·文仲·林栗之詆誣,有所致疑於孔·孟·程·朱之道德也。噫,自東西色目之分,是非不公,毁譽非眞,各以好惡,私相訾議,雖以李珥·成渾之大賢,猶未免爲群小之誣毁,世道至此,良可於悒。彼蔡振後·權蹟等,特一乳臭之徒耳,其於兩賢臣德行·事業,豈有聞見其萬一乎?特因論議之相左,父兄之宿憾,以爲乘時攻擊之計耳。其所謂出處不正,黨奸遺君之說,誠不滿一哂。其言之悖妄,一至於此,臣等不欲與之多辨,而三至之譖,曾母投杼,則臣之言,亦不容但已也。蓋禪學近理,亂眞尤甚,求道太銳之士,例多流入,雖以程·張之賢,亦所不免。至於朱子則初年迷溺,幾至十歲,而到今千百載,未聞有以此爲朱子之疵累,則豈可以李珥之從事禪門,謂出處之不正乎?至於成渾,則以崔永慶之死,歸咎於鄭澈,而謂之黨奸,此尤不然。永慶之未有名稱也,成渾聞其賢而造其門,與語終日,爲之稱譽,故永慶之名,因此遂著。及乎己丑之獄,鄭澈與永慶,素昧平生,而引對之日,以孝友陳達,推問之時,力爲之救解者,皆由於成渾之移書,則爲此說者,何無據之甚耶?壬辰之亂,成渾歸在坡山,以得罪朝廷,方竢嚴譴,而未有召命,則雖欲來詣,其可得乎?昔齊國之滅,王蠋死於野,宋室之亡,江萬里退死止水,而當時皆以爲賢,後世未嘗非之,況成渾之素以山野自處乎?若其西幸之日,出謁路左,以竢進退之命者,成渾之素計,而去邠之行,出於倉卒,家在大路數十里之外,大駕之過,全未聞知,而李弘老肆行罔極之讒,以惑聖聰,至今思之,令人痛骨。豈意振後輩,祖述弘老之故智,復爲此論乎?嗚呼,士論携貳,邪正雜糅,橫議日激,罔或底定,世無完人,人無完名,而至於儒先大賢,亦未免頰舌之紛挐。此豈非師道久廢,敎化不明,人心·世道,日移於汚下而然也?此正辨別是非,以定好惡,崇奬儒宗,培養士習之日,而正論鬱而不伸,邪說肆而無忌,其亦不幸也哉?以兩賢臣道德之醇正,學問之高明,其於一時之毁譽,固無所損益,而其在國家表正先儒之道,豈非大有欠闕乎?臣等遐方末學,蒙無知識,而秉彝好德之心,亦未必後於人。非不知早有所陳達,而自意草野微賤之言,不足爲有無於其間。且恃殿下聖明,萬無終始堅執之理,而已過數月,成命不下,故裹足遠來,叫呼天閽。伏願聖明,明示好惡之正,快從從祀之請,使士論歸一,公議得行,則斯文幸甚,國家幸甚。答曰,省疏具悉。疏中所陳,未可輕議,爾等勿爲瀆擾,退修學業。以上燼餘
上在昌慶宮。停常參·經筵。
睦敍欽啓曰,明日常參·經筵,取稟。傳曰,只晝講。
鄭基廣以都摠府言啓曰,今日入直軍士,中日習射,請出標信。傳曰,知道。
睦敍欽啓曰,注書尹敉遭服出去,請假注書差出。傳曰,依啓。
假注書望,李英發·金瑋·李艪。
以同副承旨具鳳瑞身病呈辭。傳于睦敍欽曰,還出給。
內醫許潚書啓曰,領敦寧府事金尙容所患眩暈,近來大勢雖減,根柢未去,故淸晨及午後,日光未盛,則一如平日,而若於太陽之際,則開眼視物,或猝然運動,例必眩冒。且爲羞明,不便開眼,而眩氣或甚,則視物微歧。前用八物湯,依前加入十餘貼加用,以收全功爲當爲白乎所,詮次啓達向敎是事。傳曰,劑送。
鄭基廣以兵曹言啓曰,今此增廣別試,當依庚寅年規矩,故取考其年榜目,則式年定額外,文武各加七人,而武科則又添一人,必是直赴殿試者,參於其中。事目中依文科數磨鍊之意,敢啓。傳曰,知道。
以戶曹京畿監司狀啓粘目。傳于沈詻曰,判書同議回啓。
以備忘記,傳于鄭基廣曰,史官一員待命,騎馬三匹立之。
鄭基廣以備邊司言啓曰,本月十八日引見時,上曰,公淸道可以造船之邑,似當添定戰船事,傳敎矣。公淸道各官戰船·防牌船,元數各六隻,而今者參商海邊各官殘盛,磨鍊分定,戰船則加二隻,防牌船則減一隻,竝與全羅道羅州·咸悅等官新加定戰船三隻,別擧書啓矣。但念慶尙道則每戰船一隻,除給束伍八十名,常時則輪替守護,有事則用爲船格,而兩湖獨無此規,臣等之欲爲變通久矣。今者加定戰船,而不給船卒,則殊無歸重海防之意,亦當有變通之擧,敢此竝稟。傳曰,知道。兩湖形勢,與嶺南稍似不同,陸軍減縮,亦非小事,所謂變通之擧,有難輕議也。
鄭基廣以備邊司言啓曰,刑曹判書具宏,曾在統制使時,公淸道戰船變通事,有狀啓。考出其狀啓,則瑞山·林川·韓山·舒川等大邑戰船,勿爲竝定,各獨當一隻,除出竝定官,加定戰船若干隻之意也。其狀啓內辭意,甚爲便當,故今番變通之時,泰安等五邑則各獨當一隻,除出各官之中,保寧·結城竝定戰船一隻,藍浦戰船一隻,合二隻加定,瑞山元定戰船一隻之外,加定防牌船一隻,庇仁·唐津·海美各防牌船一隻新分定。今番變通之時,公淸道戰船則二隻加定,防牌船一隻減下,全羅道龍安·咸悅·臨陂·沃溝與韓山·舒川等官,只隔一津之水。亂後皆有戰船,而中年革罷,故此四邑,復設戰船一隻,羅州物力最雄,只有一戰船,故今番又加定一隻矣。慶尙道則今番無加定之船,而兩湖戰船,依慶尙道有戰船官例,束伍軍除給之意,稟啓,而措語未瑩,致勤下敎,極爲惶恐。還下單子及元定船數,竝爲別單書入,以備睿覽。敢啓。傳曰,知道。
公淸道儒生生員閔汝耆等五十人上疏曰,伏以,臣等俱以蒙陋之質,久沐菁莪之化,不勝區區景賢之誠,瀝血封章,冀以成聖明崇儒重道之盛典,而誠微言賤,未蒙允許,臣等伏不知聖意之所在也。若以爲有邪說而然,則諸臣旣以痛斥其誣,抑以爲有疵累而然,則殿下亦以誤聞爲敎。抑以爲二臣之賢,不合祀典,則道德之隆,昭如日星,抑以爲今日之請,出於偏黨,則一國之論,決非阿好,然而殿下尙此堅執,何哉?夫從祀聖廟,此實莫大之禮,莫重之擧,雖無聖敎,臣等之愚,亦固知之矣。第念有繼往開來之功,爲百世所宗師者,固足以當此禮,亦足以有此擧,而以二臣之賢,不得與於此,則豈非儒林之欠事,聖朝之闕典乎?此臣等之所以再扣天閽而不知止者也。噫,二臣道德之純正,前後被誣二字缺,前疏之所已陳,聖明之所已燭,今不必更爲枚擧。顧惟二臣,生乎五賢之後,接夫道統之傳,非五賢,無以啓二臣之學,非二臣,無以傳五賢之道,學者之所以宗而爲法者,非二臣而誰哉?不以從祀之禮,爲莫重莫大之典,而五賢旣已從祀,則何獨於二臣者,以爲莫重莫大之典而不許也?嗚呼,當宣廟側席圖治之日,儒賢輩出,而被千載之殊遇,爲一時之領袖,期致唐虞,矜式後學者,無過於二臣,故不獨當時有蔚然之致,至于聖明之朝,而其遺風餘韻,門生末學,猶足以扶世道而贊中興之運,則二臣之功,夫豈微哉?噫,眞儒不作,道學不明,士習日益偸薄,敎化日益委靡,禮樂不興,廉恥以喪,公論鬱而不伸,邪說肆而無忌,人心·世道,將至於不可救之地。此政聖明崇奬儒先,倡明道學,使士有依歸,人知趨向之一大機也。伏願殿下,快正是非之辨,以熄詖淫之說,亟從多士之請,以擧褒崇之典,斯文幸甚。國家幸甚。臣等不勝激切屛營之至,謹昧死以聞。答曰,予意已諭,毋庸强煩。以上燼餘
上在昌慶宮。停常參,有晝講。
具鳳瑞啓曰,來十月初一日,輪對日次。取稟。傳曰,爲之。
鄭基廣以御營廳言啓曰,今先運御營軍今月二十五日逢點之意,已爲入啓矣。公淸道軍五百九十七名,江原道軍一百八十三名,合七百八十名,分作六哨,及旗鼓·吹手·軍牢書缺自十月初一日,當爲依前入直於本營及集春門,而例於一六,定行操鍊之規,依例初一日操鍊畢後,與訓鍊都監軍替入之意,敢啓,傳曰,依啓。
鄭基廣以備邊司言啓曰,以本月啓辭,答曰,知道。自本月商量定奪,可也事,傳敎矣。關西列邑中文官可當處,如定州·龜城·龍崗等官守令,待其有闕,勿論職秩高下,極擇有名望文官,差送宜當。敢啓。傳曰,依啓。
以景福宮內擲奸單子,傳于沈詻曰,景福宮廣闊之處,守直軍士,何以數少定送?辭緣問啓。
正言吳達濟啓曰,臣於去六月在高原郡,伏承召命,適於其時,母病危急,方在十分地頭,臣亦患疾甚重,不得趨朝矣。厥後母疾一向彌留,而臣之病勢則漸至危境,沈綿兩朔,望斷生道,不意病伏之中,又承新命。數月之內,榮召再臨,驚惶感激,罔知攸處。力疾就道,顚仆可慮,再孤恩命缺分義可畏,調治一望,黽勉作行,扶病涉險,寸寸前進,及到闕下,限日已過。自知犯法,罪在應遞,言責重地,決難仍冒。且臣入城之日,始聞從兄之喪,服制未盡,久不行公,今始來避,所失尤大。請命遞斥臣職。答曰,勿辭。
沈詻啓曰,正言吳達濟,再啓煩瀆,退待物論矣。傳曰,知道。
午時,上御文政殿。晝講。入侍,特進官金自點,知事李聖求,參贊官具鳳瑞,侍讀官洪柱一,檢討官金益熙,假注書李英發,記事官南老星·李禬。上讀前授章音一遍。洪柱一進講羔裘·遵大路·女曰鷄鳴三篇,音釋各一遍。上以進講讀音釋各一遍。洪柱一曰,英,裘飾也。二字缺其制。金益熙曰,英字,與上篇二矛重英之英,同矣。上曰,魗字讀醜乎?洪曰,考之於韻,則當作醜矣。又曰,觹遂之觹,叶音鑴,故以鑴字進講矣。上曰,贈之以雜佩者,表情也,而無乃於禮,不宜乎?古之婦人,欲其夫賢也。今之婦人,至受請托,以貽其夫之羞,可乎?金自點曰,表而出之,所以警後人也。金益熙曰,五六字缺亂之詩,有此美詩,豈不奇哉?洪柱一曰,自古人君,修身謹行,不惟在於忠臣之善導,亦在於婦人之相警也。上曰,前授章,有覆彇曰送,何謂耶?洪柱一曰,射曰縱,旣射而弛臂曰送。上曰,所謂臂也,弓之謂也,形容其射之狀也。洪柱一曰,缺叔以不義而得衆,安祿山,人亦謂之賢也,則陷於二字缺中而不自知也。上曰,祿山亦多才者也,所以欺其衆也。欺人之人,其勢不長,終歸於喪亡而已。金益熙曰,小人志滿氣得,則未免失之也。上曰,曺操亦欺人,而終不失之也。李聖求曰,唐太宗,以仁義治天下,而亦未免假之也。上曰,太宗,假仁義而所以致太平也。金自點曰,太宗,終始專事詐譎,無足可觀。上曰,曺操之才,不及王莽,而知人善任,故所以得之也。李聖求曰,曺操終不失臣節,比之於王莽,不如是之惡矣。金益熙曰,若使操置之於王莽之位,則終不失之也。上曰,然。操非王莽之類也,治世之能臣也。賢君則可以制之乎?洪柱一曰,若使操在於漢文之時,則可以爲能臣矣。金益熙曰,石勒,尙知臣事於漢祖,況操乎?上曰,然。上曰,前朝多有權臣相繼滅亡,而不知戒焉,可勝痛哉?金益熙曰,法制疎闊,則纂逆之輩所以出也。金自點曰,監司入守處,令元帥議定事,命下矣。昨日卽當回啓,兵使移鎭與否,監司移營,皆是重事也。兵使移鎭,則備局諸臣,曾於榻前,已爲稟定矣。監司移營便宜,小臣非是不知,不可以淺見擅定,故不得回啓矣。前日牌招時,昇平府院君病未進參,而前爲體府,西方之事,無不備知。且爲城則軍事例更張,金瑬雖病,必與相議而爲之,必無率爾之失,故各處分軍事,欲從容議而爲之矣。上曰,廟堂之意,兵使移鎭正方事,欲以明春爲之,今年冬務依前例爲之,可也。且變通事必詳盡,然後可無後悔,而予意卿以明春出巡,見其形勢,商量稟定,好矣。金自點曰,臣之愚見,亦如此矣。出巡之時,路由九月城至正方,則道路遠近,山川形勢,可以詳見矣。大事如欲變通,則不可少緩,而頃日回啓,欲以明春爲之者,乃臣之意也。申景禧·李曙·具宏則欲以今冬爲之,而臣則以爲不可也。正方有官舍,將官則可以容入,軍兵則難可依賴,其勢難以今冬移鎭也。然正方有倉庫,還上米及諸官穀,受之於正方,則可無後日輸致之憂矣。且今二字缺不移鎭,若有邊急則兵使移入正方,可也。上曰,依爲之。金自點曰,廟堂之意,長壽·瑞興可以移鎭。糧餉斗數,未能的知,而長壽山城,黃海一道之中,去大路僅五十里,道里均一,便於號令。瑞興山城,去於官家二十里,而當此大路,監司若以當路言之,則瑞興,好矣。小臣之意,監司在於長壽,則似爲便當。瑞興爲阻防,則可成鼎足之勢矣,從當與金瑬相議稟定矣。上曰,然。金自點曰,與軍官十餘人,出巡十餘日,則可以遍觀,十月內爲之,何如?事貴及時。上曰,卿之所見,是矣,而但卿病如此,當此日氣漸寒,無乃添傷乎?金自點曰,常時則別無病患,而少有觸寒,則有吐血之症,然欲於十月內往見之矣。上曰,數三月間,有何事乎?金自點曰,事貴適機,非必有事之謂也。上曰,我國不能於築城,中原築十丈城,而我國則築數三丈,所以人心不固也。李聖求曰,中原地平,故所以高築也。金曰,安州今年應入之軍,卽鳳山之兵也。何以爲之?上曰,前日黃州軍士不入乎?金自點曰,前日黃州軍士,無例入之規也。上曰,黃州軍若往,則鳳山軍不可減,商量然後爲之,可也。金自點曰,義州之城,高築然後,可以守之,而況沈都督多率舟師,此爲可慮也。又曰,宣沙浦·老江等兩鎭,因亂革廢,復設事,令廟堂議處,何如?上曰,言于備局。李聖求曰,平安·咸鏡道守令,以文官差遣,而文官之年少者,其數固多,堂上則其數不多。頃日東萊府使差遣之時,有堂上差遣之敎,而爲堂上者,老病者有之,被罪者有之矣。若爲副提學·大司諫者,則不可除拜守令也。穩城府使,今當差出,而其人固不易得,極爲悶慮。上曰,不知也,豈無其人?若以爲侍從者爲難,則無才望者,雖送之,果爲何事乎?侍從之人,亦知治民之事然後,用之於內外,可也。金自點曰,文武交差,某處文官,某處武官,不可以爲一定之規也。上曰,然。若爲防禦使之處,則文官必有才,可以當之,不然則不可爲也。武官則以爲渠之職,而盡其心矣,文官則不然矣,如以不才文官差遣,則不如遣武臣之爲愈也。金自點曰,此則自備局當商量爲之,而若定處則不可,故昨於備局,亦以此爲言矣。且必遣侍從,可也,非侍從則不如武臣也。上曰,殘敗處。以文官差遣,可也,亦不可不定其處也。金自點曰,黃海道舟師,疎闊而無用,必須檢飭,可也。上曰,此乃卿之職,察而爲之。金自點曰,帥臣以侵責內需司漁船,爲不當爲敎,小臣不勝惶恐。大槪二字缺可以捉魚,送白馬城而用之也。且正方官舍·城門營建之時,亦可以爲工役之饌也。然內需司漁船,則不得侵責,而有此手本,必不知而爲之矣。金自點曰,黃海道下去事,何以爲之?上曰,卿意監司移營,以長壽爲勝矣。若及今冬移營於長壽,則不可不往見,今冬則旣不可移營,不必如是急往矣。且卿多病,若往還山城則必致傷,帥臣病則事何以爲?以明春往之,可也。金自點曰,上敎至此,不勝感激。退而復思之,更稟啓。
右副承旨金槃上疏曰,伏以,臣以狗馬之疾,仰瀆天聽,非止一再,罪合萬死,然而疾痛則呼天,乃人情也。今臣所患,是疾痛之甚者,不得不呼籲於天地父母之前,伏願聖明,小垂察焉。臣於此職,有萬分難支之勢,而前後除拜,偏紆聖眷,揆諸分義,不敢更以病辭,故力疾出謝,坐直累日,酸疼痛苦之狀,已難形言。而日者講筵,緣僚員有故,曳躄入侍,至其罷出之際,卒然腰脊間,如有物挾衝,不能屈伸,有同籧篨,拜趨之間,多失禮儀,而殆顚仆於御席,咫尺天威,豈容如是?思之不覺髮竦神澟。蓋臣此病,出於積傷,根柢深痼,濕痰用事,瘀血交攻,而連日廳事,觸冒風寒,致有此猝急之症耳。鍼治四五十度,旣已無效,趁今稍溫,急於艾灸,已從昨日而始灸矣。腰脊之痛,甚於刺割,偏枯之勢,日以漸加,其於夙夜之務,決不可堪,而矧此灼灸,最忌受風,必須久處燠室,專意調治,積以歲月,庶免爲篤疾之人。伏願聖慈,特諒危懇,亟鐫臣職,得使臣終始荷生成之澤,痼疾有回春之望,不勝幸甚。臣無任激切屛營之至,謹昧死以聞。答曰,省疏具悉。爾其勿辭,調理察職。
申時,雷動。以上燼餘
上在昌慶宮。停常參·經筵。
具鳳瑞啓曰,明日常參·經筵,取稟。傳曰,停。
下直,黃州判官柳瑚。
沈詻以都摠府言啓曰,副摠管李溟戶曹坐起晝仕,請出標信。傳曰,知道。
以掌禮院貴福上言回啓,傳于沈詻曰,枝生之枝字,似誤矣事,傳敎矣。枝字似是校字,招問本院官員,則果爲誤書,故三字缺入之意,敢啓。傳曰,知道。
以戶曹公淸監司啓本粘泰安等官吏坐律取招上裁事公事,傳于具鳳瑞曰,江華府所納其人作米,似不干於西糧。戶曹,何以納于結城倉爲是耶?
以戶曹慶尙監司啓本粘各人等加刑與否自本道酌處事,傳于具鳳瑞曰,加刑一事,推諉於本道,似未妥當。令本曹前規相考處之。
具鳳瑞以內醫院言啓曰,産室廳當爲排設,而建陽門內砲手,入接軍營,似爲可合。令該曹卽爲修理,砲手則推移直宿於他處爲當。敢稟。傳曰,依啓。
正言李行遇來啓曰,正言吳達濟引嫌而退。疾病,人所難免,而黽勉涉險,未免數日之遲滯,實非無緣過限之比。服制未盡,不得行公,亦出於事勢之固然,尤無可避之嫌,請命出仕。王世子雖逐日開筵,而久廢朝講,罕接賓師,物情深以爲欠缺。賓客四員,不爲不多,而朝講令下之後。以下缺。以上燼餘
上在昌慶宮。停常參·經筵。
睦敍欽啓曰,明日常參·經筵,取稟。傳曰,停。
下直,金堤郡守具仁墍,黔毛浦萬戶裴繼生,仁遮外萬戶張伯賢。
自昧爽至辰時,有霧氣。
沈詻以都摠府言啓曰,今日入直軍士,當爲中日習射,而宗廟奉審相値,退行之意,敢啓。傳曰,知道。
傳于沈詻曰,今下弓矢,仁遮外萬戶張伯賢給送。
以正言吳達濟身病呈辭四字缺傳曰,還出給。
鄭廣成啓曰,注書尹敉四字缺姪幼學朴世圭身死,服制已行四日,出仕。敢稟。傳曰,允。
沈詻以都摠府言啓曰,副摠管三字缺以會同分軍事,除標信,內兵曹進去之意,敢啓。傳曰,知道。
正言李行遇來啓曰,咸平縣監辛應望,以曾經臺侍之人,不思檢身盡職之義,到任之後,酗酒顚妄,怠棄官務。且家在近地,多有不謹之誚,來自南中者,傳說頗多其不治之狀。如此之人,必須深懲其罪,三四字缺守令者,庶可以飭勵奉職,決不可以仍置。請命罷職。答曰,此時遞易,殊未妥當,二字缺辭而處之,可也。以上燼餘
上在昌慶宮。停常參·經筵。
睦敍欽啓曰,明日常參·經筵,取稟。傳曰,只朝講。
下直,全羅左水使安夢尹。
傳于鄭基廣曰,缺火藥庫營造處看審事,軍器寺提調三字缺出入則曜金門開閉事,下敎矣。第念三字缺出入,自有他門,闕門開閉,事體至重,而五字缺之門,似爲未安,惶恐敢稟。傳曰,二字缺出入無妨矣。
正言李行遇來啓曰,咸平縣監辛應望,酗酒顚妄,怠棄官務。且家在近地,多有不謹之誚,其不治之說,傳播道內,實非泛然三字缺而殿下不信臣等所論,欲以自己緘辭四五字缺實狀,豈有此理也哉?請勿留難,亟命罷職。答曰,已諭。
鄭基廣啓曰,全羅左水使安夢尹諭書安印,請出寶及密匣。傳曰,知道。
睦敍欽以司饔院言啓曰,公淸道十月朔內殿進上中,生雉·生雁·鴨子·生獐·蟹醢·䰶魚四五字缺皆爲色惡,臭不可近。且生眞茸五六字缺封進,生鮫則以鹽鰒封。莫重進上,殊無敬謹之意,封進官吏,推考治罪,何如?傳曰,允。
睦敍欽以承文院言啓曰,前校理趙錫缺前直講黃㦿·鄭斗卿,前修撰金壽翼,前都事孫必大,已爲製述官啓下,付軍職,冠帶常仕,何如?傳曰,依啓。
睦敍欽以以下缺。以上燼餘日記郞廳申命佐書。柳一相校。
上在昌慶宮。停常參,只晝講。
講詩傳鄭風,自有女同車,止丰四章二章章三句二章章四句。入侍,領事尹昉,特進官申景禛,知事李弘胄·李時白,參贊官鄭蘊·鄭廣成,大司諫尹墀,掌令任孝達,檢討官尹絳,記事官尹敉·南老星·李襘。玉堂日記
上在昌慶宮。停常參·經筵。
有政。吏批,成以性爲正言。玉堂日記
上在昌慶宮。停常參·經筵。
大雨。辰時,雨雹,狀如小豆。巳時,下雪。春坊日記
上在昌慶宮。停常參·經筵。
有政。吏批,以尹棨爲副應敎,成以性爲副校理,洪命一爲副修撰,鄭雷卿爲校理,吳達濟爲副修撰。玉堂日記
吏批,沈之源爲輔德,任絖爲兼弼善,宋時吉爲弼善,朴守弘爲正言。春坊日記
上在昌慶宮。停常參·經筵。
謝恩,校理鄭雷卿,副修撰洪命一。玉堂日記
夜四更,火星入太微西垣第五星內。春坊日記
上在昌慶宮。停常參·經筵。
謝恩,副校理尹棨。玉堂日記
夜一更二更,月暈,有霧氣。春坊日記
上在昌慶宮。停常參·經筵。
上在昌慶宮。停常參·經筵。
巳時未時,日暈。春坊日記
上在昌慶宮。停常參·經筵。
有政。吏批,以閔應亨爲校理。玉堂日記
上在昌慶宮。停常參·經筵。
副修撰吳達濟三度呈辭。遞差。玉堂日記
上在昌慶宮。停常參·經筵。
上在昌慶宮。停常參·經筵。
有政。玉堂日記
義禁府郞廳以大臣意啓曰,罪人入來,則今日當爲推鞫,而判府事洪瑞鳳,知事沈諿,以試官方在試所,知事韓仁及受由在外。堂上未備,將不得開坐。竝改差,以他人,卽爲差出,何如?傳曰,允。
政院啓曰,在京罪人拿來事,禁府都事未時發送,而尙無囚單子。莫重逆獄之事,如是遲緩,極爲駭愕,當該都事,請推考。傳曰,依啓。
義禁府啓曰,麟躡拿囚單子,今日申時末,已爲成貼,府郞廳眼前,定勤幹羅將太山,逢授急送當直,而太山趁不傳授於當直,以致遲緩,極爲痛駭。上項太山,令攸司囚禁重治,何如?傳曰,允。禁府謄錄
吏批,以洪翼漢爲司書。
侍講院啓曰,下番四員內,司書未差,說書尹文擧,以家內瘟疫,不敢入直禁中,兼說書南老星,春秋館入番,兼司書金慶餘,方入番,而卽以問事郞廳,進去推鞫廳,他無替直之員。不得已上番一員,姑降下番入直,而未差之員,今日政差出,牌招肅拜,何如?答曰,依啓。春坊日記
上在昌慶宮。停常參·經筵。
雨。夜一更,月暈。春坊日記
上在昌慶宮。停常參·經筵。
訓局啓曰,平安道替防砲手,別隊哨官安鏡,軍一百名,今十月二十日,當爲發送。而俵衣次步木各一疋,三人竝刷馬一匹,軍載持馬四匹,令兵曹題給,落幅紙,令戶曹題給。且赴防之軍,例爲別試才論賞以送,今此赴西之軍,依例試才論賞,何如?依啓。
上在昌慶宮。停常參·經筵。
政院啓曰,假都事李景夏,以罪人拿來事,本月十二日未時受命,發向驪州,而至今日未時,尙不復命。以程途定限日數見之,已爲過限。莫重罪人,拿來之事,如是稽緩,極爲駭愕,請推考。傳曰,上來後拿推。
義禁府啓曰,近因本府堂上有故,議啓公事,積滯者頗多,而囚人情罪,論斷之際,理宜詳覈,不可草草爲之。故先以在囚日久者回啓,而孫汝等五人議啓公事,李廷一等七人上言,則待後日坐起,覆啓之意,敢啓。傳曰,知道。禁府謄錄
自辰時至未時,日暈。夜一更,月暈有霧,而白雲一道如氣,起自巽方,直指天中,長十餘丈,廣尺餘,橫過月,漸移艮方,良久乃滅。四更,月暈。春坊日記
上在昌慶宮。停常參,只晝講。
講詩傳齊風,自俟我於著乎而,止東方未明三章章四句。入侍,知事李弘胄,特進官李時白,參贊官鄭蘊·睦敍欽,檢討官尹絳,假注書尹瀁,記事官梁曼容·李襘。玉堂日記
禁府郞廳以大臣意啓曰,逆賊天建入來,卽刻當爲推鞫,而憲府官員,以避嫌不得來會云。速令處置,何如?傳曰,允。禁府謄錄
上在昌慶宮。停常參·經筵。
陰。夜自一更至五更,月暈。春坊日記
上在昌慶宮。停常參,只晝講。
講詩傳齊風,自南山崔崔,止甫田三章章四句。入侍,特進官金自點,知事洪瑞鳳,參贊官崔葕,侍讀官洪柱一,檢討官洪命一,假注書尹瀁,記事官梁曼容·李襘。玉堂日記
上在昌慶宮。停常參·經筵。
有政。玉堂日記
夜五更,蒼白氣一道,起自角星上,至梗河星,長可七八丈,廣尺許,良久乃滅。春坊日記
上在昌慶宮。停常參·經筵。
推鞫廳啓曰,罪人朴天建,以誣告罪照斷。入啓。傳曰,依啓。麟躡等,竝放釋。
以義禁府慶舜壽照目,傳曰,此照律,似爲輕歇,色承旨察啓。
政院啓曰,以義禁府慶舜壽照目。傳曰,此照律,似爲輕歇,色承旨察啓事,傳敎矣。上敎允當,改照律,何如?傳曰,依啓。禁府謄錄
上在昌慶宮。停常參·經筵。
上在昌慶宮。停常參·經筵。
夜四更五更,月暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
有政。吏批,以閔應亨爲司諫,吳端爲校理。玉堂日記
上在昌慶宮。停常參,只晝講。
講詩傳魏風,自魏一之九,止汾沮洳三章章六句。入侍,知事崔鳴吉,特進官尹毅立,參贊官鄭蘊·沈詻,檢討官洪命一,假注書尹瀁,記事官梁曼容·李襘。玉堂日記
晝講時,參贊官所啓,臣往來禁府而見之,則獄囚甚多,而時又嚴寒,令禁府頻數開坐,其中可決者,從速處決,何如?上曰,此言甚當,使之速爲處決。又所啓,刑曹則每十日都囚徒,入啓,而禁府則不爲,問之,則自前爲之,而近來停之云。前旣有例,使之一依刑曹書入,何如?上曰,考例爲之,可也。禁府謄錄
上在昌慶宮。停常參·經筵。
謝恩,副校理成以性。玉堂日記
禁府啓曰,云云事,傳敎矣。本府流來之規例,凡弦·望·晦·朔,國忌·順懷世子忌日·宗廟·社稷大祭及先告事由祭·各陵祭·風雲雷雨等祭,齋戒及正日,皆不得開坐,故一朔之內,開坐之日甚少,獄囚多滯,蓋以此也。本府罪囚,皆士大夫,其有罪者,理宜早正刑章,其情輕者,及無罪而橫罹者,尤當從速處決,本府規例,拘忌太甚。必有中間謬例,恐非祖宗朝恤獄囚之本意也。臣等愚計,國忌齋戒·正日,及宗廟·社稷大祭齋戒,自上不爲視事日外,其餘依他各司例,竝爲開坐,方無滯獄之歎。臣等元有此意,而今因筵中下敎,敢爲仰稟。傳曰,知道。流來舊規,盡爲更改,殊未妥當。其中順懷世子忌日及先呈事由日,勿爲拘忌,似或可矣。
又啓曰,云云事,傳敎矣。問諸本府吏,則先王朝,果有每十日都囚入啓之例,而至昏朝中廢云。申明舊例,允爲合宜,故自今爲始,依前例書啓之意,敢啓。傳曰,知道。禁府謄錄
上在昌慶宮。停常參·經筵。
上在昌慶宮。停常參·經筵。日記郞廳申命佐書。柳一相校。
上在昌慶宮。停常參·經筵。
上在昌慶宮。停常參·經筵。
有政。吏批,以成以性爲正言。玉堂日記
上在昌慶宮。停常參·經筵。
校理吳端辭職再疏。遞差。玉堂日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參,有召對。
沈詻啓曰,明日誕日,視事不爲取稟。傳曰,知道。
傳于沈詻曰,召對爲之。
傳于具鳳瑞曰,天寒,薄衣軍士,該曹襦衣題給,各處。六七字缺
具鳳瑞以都摠府言啓曰,今日入直軍士,當爲中日習射,而一行缺傳曰,缺例爲之。
具鳳瑞以備邊司言啓曰,傳曰,鳳山判官缺鳳山數字缺在者缺而支缺啓事,傳敎矣。以臣之意,欲令數字缺來支應,而時未及指一分付矣。敢啓。傳曰,知道。使之留待本府,似可矣。
具鳳瑞以備邊司言啓曰,近來本司堂上,多有病故,又多他職兼任,故數字缺坐,多未成樣。數字缺至出令之後,以堂上未備,不得開坐,殊爲未穩。大司憲金尙憲,戶曹參判李溟,工曹參判尹毅立,禮曹參判數字缺本司堂上啓下,何如?傳曰,依啓。
半行缺傳于閔應恢曰,依前例,勿爲以下缺
數字缺啓曰,誕日進上,全羅道封進半行缺亦不甘,公淸道封進半行缺尾欠縮,殊無恪謹之意,半行缺傳曰,依啓。
閔應恢以義禁府言啓曰,安偟·河崑發等議處事,半行缺來後處置,何如?傳曰。以下缺
閔應恢以兵曹言啓曰,薄衣軍士,襦衣依例題給,各處直宿軍兵,空石分給事,傳敎矣。分遣郞廳,一一點閱,尤甚衣薄者四十八名,開錄以啓,令該曹急急造衣,照數題給,空石亦令該曹進排,時方分給之意,敢啓。傳曰,依啓。
具鳳瑞啓曰,執義沈之源,司諫閔應亨,以請對事,來詣閤門外矣。傳曰,引對。
具鳳瑞以備邊司言啓曰,以本司草記,答曰,知道。一開往見之例,則此後缺見,勢不可得,別遣軍官,問缺而已。數字缺且諸數字缺離鎭,往見之規,渠輩雖以前例執言,在我十數字缺果似一行缺
二行缺,檢討官尹絳,假注書尹瀁,記事官梁曼容·李以下缺。上讀前受音一遍。鄭雷卿進講,伐檀,止碩鼠三章,讀一遍。上亦讀音·釋各一遍。鄭雷卿曰,此詩,伐檀數字缺不用可用之人,而置之無用之地也。其人雖不見用於世,而數字缺益堅,故美之也。且當朝之人,無益數字缺而只念厚祿者缺譏之也。上曰,然矣。國之用人,必須用賢正之人而後,可也。若只用缺之人,則雖欲有缺而不可得矣。雷卿曰,上敎至當。然世固有數字缺者矣。但人君善爲策馭,缺中人以下,亦可奮勵矣。上曰,有其才而不爲者,與無其才同。數字缺者,誰優數字缺雷卿曰,才可以有爲而不爲者,非也。崔半行缺非其罪也。有才能而不半行缺。上曰,雖未知其必然與否,而近來五六字缺云,此甚非也。雷卿曰,如臣無似,亦半行缺天恩,忝此不似之職,非不欲竭策半行缺愧恧。今承下敎,無任惶恐。上曰,名士,不必同也。或有如此之人,則甚爲非矣。尹絳曰,豈有無才而然耶?臣未見有其才而不爲者矣。上曰,不但此也。古則上司檢下之風甚嚴,下官敬上官之缺亦多,近來則全未有之矣。頃者,以臺諫避嫌之辭觀之,則都憲已到依幕,而下官尙不來會。雖在小司微官,尙且不可。法府之嚴,而其慢若是,何以規檢他司乎?雷卿曰,其時事,臣不能詳知,而法府之規,則必須次次缺而來矣。上曰,任絖不來,故大憲不得入耶?葕曰,然也。雷卿曰,臣十數字缺請掌令四行缺或有家在甚遠,則先來入幕以待數字缺。絳曰,請坐而後來,乃規例缺,或有家遠,則同僚齊會後,請坐之時,恐有日晩數字缺,故或有先來依幕者矣。上曰,使都憲早來,乃下官之失也。上官已缺請坐,而緣下官之不早仕進,上官未免先來入,特上官之先來,下官之慢也。下官安敢如是?雷卿曰,臣自前觀凡干公會,老成之人,必先年少,未知其故矣。上曰,此不難知也。此豈老人之筋力,强於少年人哉?蓋老成之人,則能知事體,故如是也。葕曰,此無非由於紀綱缺。雷卿曰,紀綱之如此,實未知致此者數字缺而自上只觀朝著之如此而已。臣嘗受官五六字缺,則寒心之風,尤不可勝言矣。半行缺令之,令不行於境內矣。終半行缺都也。故猶有遺化在焉。婦人之六七字缺賢人之必食其力,於伐檀,可見矣。我國昏朝餘習尙存,奢侈之風,愈往愈甚,臣未知紀綱之頹廢耶?公道之不行而然耶?上曰,彼言,是矣。以頃年柳承瑞之事,可知矣。至曰禁造缺者臺諫,求名紙者,亦臺諫云。此言猶未知其實,然而缺其是也,則何以爲國事耶?聽之數字缺矣。雷卿曰,臣於推鞫時,參聽大司憲金尙憲之言,尙數字缺極爲驚駭。柳承瑞,若爲拿鞫,則求之者,亦可知矣。葕曰,如此之事,缺一人糾檢而後,可也。雷卿曰,數字缺承瑞事也。頃者李缺公然牽馬行賂,而人亦受缺甘心,此與昏朝時事何異?貪風無以止矣。李廓之事,其時臺諫目覩數字缺,二行缺不以爲發身五六字缺漸滋,將至於無所不至矣。雷卿曰,碩鼠數字缺也。民者,邦之本,而其本旣瘁,散而之他,則國亡,烏可免乎?所以在魏風之終也。上曰,兩司亞長請對云,注書出去引來,可也。崔葕曰,前日經筵時,鄭蘊所啓,安陰人劉敬缺之別無參論,而廢母時久謫,未蒙恩宥,請下敎放還事,陳達矣。臣其日以參贊官入侍,而前知有發落。其後鄭蘊言,自上有査處之敎云,未知實有此敎耶?上曰,此乃無發落也。葕曰,然則以無發落取稟乎?上曰,已爲面稟,何必啓辭乎?葕曰,今日已必畢卷,將爲溫繹矣。自明日,視事不爲取稟之意,敢啓。上曰,依爲之。鄭雷卿·尹絳先出。半行缺沈之源,司諫閔應亨入來。沈之源五六字缺常規。且以臣等之庸愚,雖半行缺採矣。但目覩時事,不任愚忠,欲達矣。上曰,何事耶?之源曰,天災·時變已極,而人事又如此之時,令邊防甚固,敵國無憂,而甚爲可慮。況近來倭情,甚多可疑?若邊備可恃,則賊雖來,而亦不足懼,邊無可恃,而外憂甚多。未知上意則如何,而臣等不堪愚憂,故特爲來啓耳。閔應亨曰,自古國家將興,則必有祥,將亡,則有妖。故中庸亦曰,國家將興,必有禎祥,將亡,必有妖孽,聖賢之言,豈不可信哉?如小臣者,不能死亡,退伏田里,而恩命沓至,不敢以身病之故而一意退伏,今乃仰見天顔矣。臣之年在未死中,新承特命入來,若或徒爲屋下之嘆,而不爲陳達,則是四行缺影,形者人事也,影者天變也。近來天變,雖使千缺之,皆可亡國也。正殿雷缺之變,京兆池赤之變,前古所無之變也。時未見其效,以天變數字缺於無支保家之理矣。雖以雨水所致,兩陵五六字缺矣。缺風變,則此必有兵革之變也。臣半行缺年七月之事,大風猝起,樹木盡拔,此果數字缺變矣。未知辛卯之變,復見於今日也哉?數字缺其國將亡,則殺氣缺吹,則亡國云。臣曾爲開城經歷之時,聞之,則龍灣之上,大風北來,吹拔樹木,而明年有變,今年之風,乃殺伐之變也。雖不知某變當應某事,而倭情叵測,當初李弘望之狀啓,是也。自上欲鎭人心,推考弘望,而內外要以六七字缺意,置之相忘之地,李弘望半行缺京無一可恃,彼賊若來,則半行缺亦萬古所無之變也。再昨薇垣六七字缺成以性,榮川人也。此水之雖甚旱,人僅徒涉,而自十二月初一二三連三日,皆爲斷流,人皆復涉云,此亦莫大之變也。自上雖鎭定,而別無防備之事,數字缺萬無可恃,故嶺南之士,已懷避亂之計云矣。臣等欲上疏陳達,而自前陳疏之事,徒歸文具,而竟無回天數字缺沈之源相議入來矣。之源曰,如臣等無狀,雖缺必有缺必無回天之理,而第爲陳達矣。且刑曹判書具宏,明春下去云。果爲下去,則雖爲檢飭諸事,而一番巡審,別無所益,而徒爲往來時一路之煩屑矣。只一度巡審數字缺雖諸葛亮,必無所爲耳。若使如此之人,或爲統缺檢飭,則數字缺自古國之興亡,皆由二行缺將聞之誠哉?十數字缺有懷之人而十餘字缺陳疏而如有十餘字缺上震怒而斥之六七字缺而言路尙塞。如臣之庸縱,在於臺閣之末,而彈一人論一事,其何能有補於國哉?太宗唐之賢君,而猶有十漸之失,然非魏徵之忠,則唐宗亦何能聞其失乎?自上今若渙發哀痛之敎,惕數字缺奮然震發,則國事更新,人心可聳,寧有畏此數字缺之理乎?湯誥曰,萬邦有罪,罪在朕躬。上自廟堂之臣,下至庶官,盡誠警策,則庶有扶持之望矣。前日雖有危象,而尙無判然亡國之端矣。今則已無可爲矣。彼倭賊,天下之强敵,有進而無退,有死而無生,以我國奄奄五六字缺今則國必亡矣。臣雖死亡之後六七字缺之憂也。伏望勿以臣爲卑鄙而六七字缺特垂採聽,洞開言路焉。頃者備六七字缺而自上以姑徐爲敎,此賊豈姑徐之賊乎?之源曰,太平日月,豈可忘邊乎?如此之時,上不見殿下之憂,下不見廊廟之憂,此臣等之憫也。上曰,倭情,方外,則何以言之?凡賊,必先料其情形而後,可知矣。之源曰,缺年通信之國,一朝斷絶,固爲可疑。而關伯之沒,今已三代相繼,勢孤而兵强,必缺摧折其兵勢,而兵勢之摧折,必犯隣國而後,可也。以此疑之也。應亨曰,不但賊勢之如此也,先見我國之事,而可知矣。我國綱紀解弛,民心已散,一無可恃而數字缺如此未免先憂耳。壬辰年,金誠一五六字缺倭情不以爲憂。趙憲迹所到缺而伏閤上書,忠誠勤款,朝廷不信,以致狼狽,四行缺自强之道,雖欲臨渴掘井,數字缺爾等憂國,必有可救之策,而兵亦不可輕動矣。應亨曰,上敎則雖如此,而變速則禍小,變遲則禍大矣。若以臨渴掘井,爲之辭而不爲,則是猶七年病三年艾也。上曰,倭情,以予觀之,自前倭奴之傳國,未嘗有累世而相承者,或一世而亡,或二世而亡矣。今則已傳三世,其勢不能與秀吉同。秀吉則自我得之,六十州軍兵,在其手中,而自爲號令,故欲犯隣國而如其意,欲摧其兵勢而如其意。此關伯者,則地位與秀吉不同,號令亦不與秀吉同,此所以異也。今者歲船之不來,則義成與調興,相訟之餘,有自中圖謀之事,故未遑出送。姑待數月,則可見矣。不可以一人之所見而爲之。且賊雖不來,先六七字缺臣,久未相見,廟堂之意,則以爲七八字缺應亨曰,上敎則固爲至當,五六字缺曩時不同也。曩時所胡騷動六七字缺必來而甚以爲憂矣。其時則果賴聖算之如神,而至以金時讓爲怯夫矣。然其時惟缺鄭忠信數字缺餘人,則多以此賊,只是恐喝加幣,而必無東搶之志云矣。今則我國變怪,我國事勢,萬不可恃,而尙無一人憂之者,乃懲於金時讓也。此時國事,與辛未·壬申年間事,萬不同也。聖算如此,故亦無如金時讓者也。朱子有言曰,改過貴缺,防患貴怯,爲國而怯,夫何有害?自古天變,必有其應,缺朝之時,天災·時變·物怪疊出,人皆曰,將有何應云。今缺有覆亡之禍,聖上龍興之數字缺以有種種災變數字缺李适之變半行缺識者之憂數行缺土崩之勢也。廟堂之臣,官已高數字缺旣罕方外之人,故不知方外之憂矣。自上決不可徒恃此廟堂而爲之也。崔鳴吉亦以倭奴爲缺而尙無着實陳達者,以聖算如此故也。上曰,如此則以予不實之算而下情如此,豈不寒心乎?應亨曰,我國雖少,兵非不多,食非不足,第振發而爲之,可也。上曰,廟堂之上,賢能多聚,此人等豈不盡力爲之耶?應亨曰,聖敎如此,上之待下,必以士夫責之,此誠臣下盡職死事之處也。大槪此時廟堂之臣,皆有名之士也。而天變如此,此豈獨殿下之所失乎?是亦廟堂之失也。六七字缺殿下試察之。我國家事。今日不七八字缺已,則終何所底耶?上曰,此何所致耶?應亨曰,此實由於紀綱之頹圮,缺下,私語之時,每以此歸之於天,此知其無可奈何,而言之之辭也。崔葕曰,臺臣所陳,皆出血誠,而自上曾無惕然之意,臣甚慮之。上曰,當與廟堂議而處之,豈無惕然之懷乎?之源曰,昨見金尙憲言及時事,尙憲亦以爲無可奈何云矣。應亨曰,金尙憲,當世之人,皆以爲第一人,而亦以爲無可奈何云。時事之罔極,於此亦可見矣。臣曾與之源相議,以爲當如救焚拯溺,何可坐視而不爲之救?用是相與入來,敢達所懷矣。之源曰,臣等此事,實涉可笑,而忠憤所發,不得不入來陳達矣。上曰。此以下缺。以上燼餘
上在昌慶宮。停常參·經筵。
大殿誕日。權停例百官陳賀。
下直,廣州牧使卞三近,高原郡守張自缺
沈詻啓曰,來十一日輪對事,取稟。傳曰,停。
政院,大殿問安。傳曰,知道。
中宮殿問安。答曰,知道。
世子宮問安。答曰,知道。
傳于具鳳瑞曰,今日來詣大臣及數字缺當爲引見,數字缺分付。
具鳳瑞啓曰。二行缺
具鳳瑞啓曰,數字缺堂上引見事,下敎矣。昇平府院君金瑬,陳賀進參後,眩疾猝重,不得入侍,出去之意,敢啓。傳曰,知道。
具鳳瑞啓曰,大臣·備局堂上,及大司諫尹墀,來會賓廳,而昇平府院君金瑬,完豐府院君李曙,以病不進,綾城府院君具宏,出巡,判尹金自點,呈辭,大司憲金尙憲,受由之意,敢啓。傳曰,引見。
具鳳瑞以司僕提調意啓曰,今此誕日進上馬,從狀啓所錄,毛色看品別單以入矣。其中咸鏡道進上馬,體健色好,且有長行,而狀啓中毛色,顯有改書之跡,封進官官吏,本院已爲囚推矣。江原之馬,體雖不大,步才則似好,而狀啓以佗數字缺台星書塡,而馬無台星,亦未知本馬與否數字缺以捧兩道馬匹,問于本道,知其實狀後數字缺啓。傳曰,依啓。
掌令金應祖來啓曰,數字缺簿具智淵,年迫八十,不合百執事之任,請命遞差。軍威縣監申起漢,處事顚妄,徵斂太煩,闔境怨咨,至於決訟之際,顯有不公之誚,請命罷職。答曰,依啓。申起漢事,風聞未必盡實,更加詳察,勿爲煩論。
昇平府院君金瑬上疏,伏以,臣衰骨逢寒,中侵甚苦,疾病沈綿,長在呻吟,數日以來,添得眩昏,有時而劇,則不能擧頭。今日擧動,乃是莫重大禮,人臣分義,不可退,在艱難,扶曳入參賀班,猝然痰火上升,幾至不省人事。引見之命,適在此時,故禮畢之後,仍伏闕下,以待稍定,候于闕門之外,俄頃之間,所患轉劇,頭眩缺暈,胃倒腸翻,如立舟車之上,不得已舁疾出來。半行缺瞻望天表,數行缺爲待罪。
上御崇文堂,引見備局堂上。領議政尹昉,左議政吳允謙,平城府院君申景禛,判中樞府事金藎國,兵曹判書李弘胄,禮曹判書洪瑞鳳,戶曹判書崔鳴吉,左參贊韓汝溭,吏曹判書李聖求,戶曹參判李溟,工曹參判尹毅立,大司諫尹墀,禮曹參判洪命耉,大司成李植,參贊官具鳳瑞,記事官尹敉,假注書朴吉應,記事官梁曼容·李襘入侍。上曰,昨日兩臺官請對,言倭情可憂,諸卿所見,何如?尹昉曰,倭情可憂,人無不知之。但不見其形,故未及防備,而春缺如或動兵,不可說也。向者天災·時變,不一而足,歲遣船尙不來,倭使亦不來,此甚可憂也。張栻言金人之事,雖不可知,我國之事可知云。爲今之計,莫如申飭山城舟缺而恐不得豫備數字缺兵使處,亦以此意,曾二行缺知彼此事情數字缺調興勢盛,義成勢數字缺矣。上曰,目今國力不足,凡干防備之事,必見賊有動兵之形,然後不顧民弊而爲之,可也。如不得的知,何可豫爲之動也?上仍問諸左右曰,賊有動兵之形耶?尹昉曰,賊之必來,雖不可知,而天災疊出,此可慮也。南邊有鳥相缺至有斬首者,又洛東江絶流,豈非可憂者乎?舟師雖可申飭,而亦不可自我先而動兵也。上曰,左相之意,何如?吳允謙曰,臣近來多病,精神日耗,凡事不能知而處之,然臣曾以信使久留其處,故目見而知之,不如耳聞之比也。前日馬上才未去之前,臣爲隱憂大矣。蓋倭情好勝不惜,如以瀋陽入送幣物,有加於渠國,則必愧其不如,不無缺之患矣。但調興,以義成爲辱國,僭於關伯,而我國缺優待胡人,薄待日本之事,關伯知五六字缺矣。頃者義成·調興年皆十二三歲時,臣以數字缺義成庸劣,而調興則傑黠之兒也。臣意謂他數字缺成而爲島主矣。今果如所料。調興譖五六字缺義成爲稱藩於我,以此爲恥,則或似有之,而必爲動兵,何缺但調興今雖被謫而未死,自前親昵於關伯左右。義成庸殘,無足可恃,他日之憂大矣。大槪義成·調興,上下之分截然,而日本名分至嚴,故調興譖義成而見敗矣。如義成爲可恃之人,或關伯送別人守馬島,而其人亦可恃,則於我國,有何可憂。上仍問曰,於卿意,賊無更來之勢耶?允謙曰,然。倭差不久出來,來則必有講定之事,此時恐有生梗之患。蓋我國欲守前規,而彼有難從之請,則未知將何以處之也?上曰,倭本無缺之心,則豈必以島主之事加兵耶?古語云,欲加之罪,何患無辭?倭人本欲加兵而亦何患無辭。上曰,昨日臺官言,倭,兵强盛數字缺自懼,欲爲摧折,而二行缺關伯必送差五六字缺,今尙不來,未知義成已離江戶耶。關伯留而不送耶?留館倭亦渴望不來,故時登屋上望見云。馬島之倭,則以無事爲幸。上曰,然矣。渠國於壬辰,亦大敗矣。允謙曰,義成爲島主而庸殘,此可憂也。上曰,俗語云,小兒三變,童稚時雖庸殘,而有成長之後變爲穎悟,而童稚時雖穎悟,而有成長之後變爲庸劣。其何可以兒時事知之耶?上又問曰,譯官言義成何如云耶?允謙曰,譯官亦言,調興勝於義成云。臣見之時,調興年未滿十五,而如成人矣。今者入爲關伯左右,負義成而譖之,故倭國以副官謀譖島主之罪,罪之矣。上曰,大槪倭國主名分矣。允謙曰,以調興爲島主,而爲我國盡誠,則何憂之有?蓋馬島賴我國而生之,故爲我國盡誠矣。且數字缺事,專寄於馬島矣。上敎左右曰,群四五字缺。景禛曰,左相所達之言,亦如臣意,譯官等亦言數字缺知,而所見則別無侵伐之意矣。景禛曰,日本無三世爲主之時,而關伯自以此爲懼,諸將缺皆拘留云矣。允謙曰,源秀忠代立,翦除平氏時,唯缺摩州不服,而秀忠不欲往伐,又拘留將官如今日矣。申景禛曰,將倭妻子皆爲質云。自中疑懼如此,暇慢侮他國乎。允謙曰,歲船尙不來,人心豈不動?且在我之道,防備之事,不可不盡心,而物力不足,奈何?又調發軍兵,則彼未動兵之前,不可爲之,故有若恬嬉者矣。昉曰,如送留館小倭,探知不來則,何如?上曰,藤智缺已還歸矣。允謙曰,如送事知譯官及倭人若干,往馬島探知而來,則似可也,而深處倭情,何可知也?上曰,倭國之法甚嚴,且其處之人皆慷慨,豈有直言其事情之理哉?數字缺倭情最難知矣。二行缺此甚可憂也。五六字缺萬萬,何足信?必數字缺爲將官,小小軍兵,亦不能自知,誰能的知也?藎國曰,倭奴自前兵盛,而無可用於本國之中,則或有侵犯他國之時矣。上曰,然則謂賊必來耶?景禛曰,歲船則島主不在,故不來。且調興雖敗,而枝葉尙有,故恐未暇出送之矣。藎國曰,何可以歲船之不來,謂賊不來也?上曰,兵判之意,何如?李弘胄曰,賊情,雖對壘難知,況在懸遠之處乎?以常情言之,恐無無故來犯之理,而但天災時變,疊見層出,甚可憂也。賊之來不來,雖不能必知,爲國之計,於舟楫等事,各別檢飭,勿如尋常,可也。藎國曰,待變而不來則善矣,不爲待變,而萬一來犯,則不可防矣。且舟師等事,雖可申飭,而賊若來犯,則未及數字缺之前,雖舟師之在釜山者,亦恐不數字缺所禦之乎?又陸地無可禦之處,亦何以數字缺。上曰,廟堂之上,凡干防備之事,預爲可也。明春數字缺無可及矣,而今始言之如此,豈不缺哉?數字缺輩。皆言賊無必動之形云矣。上曰,言賊不來,以何事而言之耶?必以事理言之,然後可信矣。瑞鳳曰,當初源家康之代立也,以平秀吉之殺害生靈,侵伐隣國,爲罪案,秀忠數字缺意,以此觀之,必不來侵矣。況今關伯二三世之襲,自守不暇,何能侵伐隣國乎。景禛曰,秀吉曾以無故興兵,侵伐他國見敗,故關伯以調興謀害我國,亦以爲罪云矣。崔鳴吉曰,倭人之來東萊者,調興手下,則不作弊,而義成手下,則作弊,以此亦可知其優劣。且關伯藉父兄之勢,國且富强,或有信聽調興,動兵來犯之患,而亦何可必以爲然也?但他日調興若勝,則必以我國之事,爲執言之地,豈非可慮者也?瑞鳳曰,以數字缺狀啓未五六字缺倭差不久出來,瑞鳳則以數字缺上又曰,賊雖數字缺年春夏間出來矣。且如欲來寇,則豈有等待之理?必稍稍率去留館倭矣。洪命耉曰,聖敎至當,而第語云,有備無患,今則南邊無一築城處,此可憂也。如密陽鵲院,棧道極險,馬不得竝行,其下卽洛東江也,此正防備處也。此賊必連營而來矣。上曰,前者築城耶?前朝爲山城之處耶?命耉曰,壬辰年,朴晉遮截於此處矣。吳允謙曰,從他路來者,則雖無可爲,而來犯其處者,則必能禦之矣。命耉曰,金鰲山城最好云。築城而爲必守之地,可也。直路初程可防處,而莫如鵲院矣。崔鳴吉曰,賊未來之前,如添防,則徒有騷屑之患。朝廷第以缺意,以愛民爲務。又以得半行缺不在邑之富盛殘敗,而在數字缺人以送,則朝廷所得只一人,而凡所應數字缺必自爲之。第知人不易,此爲可慮也。然數字缺府使緊要處得人,則可也。且不能者罷之,亦可,數字缺白,雖云富强,而賄賂大行云,不如壬辰之可憂矣。賊之初鋒,不可當也。如遮絶後缺,則可也。但凡事觀勢爲之,可也。上曰,賊若來犯,則何事觀勢爲之?只盡一國兵力而缺可也。將帥之死不死,不可顧也。張巡·許遠不待大兵,而亦能禦賊矣。命耉曰,平地城,則不能禦此賊矣。李廷馣則不遇大兵,故能成功矣。上曰,只嘉其忠誠矣。大槪遇零賊矣。上又曰,賊之來不來量度,然後議防備之策,可也。且糧餉·器械,亦須預爲料理。如一年一城,則幾許可以支持。以此半行缺啓。臣無更達二行缺爲敎,何可預知遲數字缺也?爲今之計,則莫如收拾人心,又得人才而用之,然可爲之事,何可一二計也?上曰,其然乎?墀曰,天災·時變,不一而足,南賊不來,則必有他憂,數字缺中,諸宰在屋下,則莫不憂悶,而及此入侍,聖上以不來爲敎,故恐他日或不驗,天威之下,不敢盡其所懷矣。崔鳴吉曰,統制使本營在缺風處,雖知賊來,必不及進禦,須如北兵使行營之規,然後乃可及禦之矣。上曰,此計短矣。當初以深處爲營,必有其意矣。馬·步兵則雖在急處,可也。而舟師不如馬·步兵矣。吳允謙曰,聖敎允當。統制使領大軍,當賊路初程數字缺不可也。在遠處徐觀事勢而用四五字缺命耉曰,雖釜山之船,亦可分送上四五字缺在留而防備,可也。上曰,我國之將四五字缺多玩愒,我國戰船,亦有見奪,六七字缺未下陸之前,舟師自上下挾擊,使不得下陸,可也。下陸之後,則恐不可防也。允謙曰,舟師則勝於陸軍,甚有可防之勢矣。昔年臣爲從事官時,見之,亦如此矣。壬辰以前,則雖有舟師設立,而疎闊不形,難以對敵矣。今則經壬辰之亂,故軍士精銳,器械堅朴,如將帥得人,則何患不能禦也?上曰,得將爲難,以壬辰之事言之,李舜臣爲之,則能禦,而數字缺均爲之則不能矣。尹昉曰,南邊則兵·水使皆在之處,鳥嶺或可禦之,而何可必也?允謙曰,賊雖來,兵不患不多,而糧餉極難,諸邑元數不多,此可憫也。各官倭人所給米·布,今姑勿送於倭館,留置半行缺數不少矣。且慶尙二行缺待變之用,可也。上曰,數字缺之物如此,則可也,而但民情必動。且冬間務歇之時,男負女戴,輸納釜山,而如春夏六七字缺時,輸運之際,民怨必多矣。半行缺運,則亦有經費不足之慮,廟堂七八字缺間,如以此爲國家優儲經費,則無其五六字缺不可也。上又曰,賊如不來而雖七八字缺本,豈可乎哉?譯官輩言關五六字缺云,則其不喜兵革可知。將官之六七字缺可知,爲關伯者,前則只一二世乃亡,而五六字缺自以疆域之內爲憂,專以偃武五六字缺兵,付跋扈之將,使征隣國,營利六七字缺也。歲船之不來,則義成·調興,相爲傾軋四五字缺勝,而調興親切之人,多在執政,故不能數字缺處,積讒未能盡解,故行賂而圖於執政。且歲四五字缺今始得知,而馬島所爲,爲罷駑矣。送差使數字缺則義成恐我國不從其請,亦有弊於馬島,故缺旋不送,而但患力綿,不能圖矣。且調興親切人,多送大官,故未及周旋,不得送歲船矣。予意如此,而賊情則不可遙度,故曾欲以此意言之,未及矣。昨日臺官言,秀吉專摠六十州,兵力强盛,恐不能制抑,故壬辰來犯者,正以摧折自國之兵勢也。此患今不可不慮云。予見則異於是,何可自疑其將,自疑其兵,而謀動干戈,侵犯外國乎?譬如閭巷里人數字缺墻垣,固其扃鐍,其次則隨其毁之五六字缺。弘胄曰,凡事專在當事之臣。又必六七字缺爲三南監司依兩界例,二周年則遞十餘字缺廟堂,可也。二行缺擬望於前爲守令,以數字缺受刑者,復擬於守令望,此無乃不察之致耶?初則雖諉於不察,再擬則甚不可矣。有罪之人,塞其前程,可也。有罪而不塞前程,則何事可爲?以臺官犯法者,復擬其望,亦不可矣。大槪不計其人之罪過,而爲守令者復爲守令,爲淸望者復爲淸望,則人豈有畏戢之心哉?尹昉曰,銓官必不知而擬望矣。知之則豈如此乎?上曰,國之法綱,日就無形,以採蔘一事言之,不能制自國小民,何事可爲?前者某處權管言,許詳放民採蔘,故使之面質,則許詳不能發明,而予以爲不可以權管之言,斷人死罪,故趑趄矣。今聞其處官奴五名,又爲被捉云。以此見之,權管之言不虛矣。許詳有三可殺之罪,犯法縱民採蔘一也。欺罔朝廷二也。五六字缺堂不請罪,臺諫只論小小事,如此大事,則數字缺。鳴吉曰,如禁中原轉賣之事,則此弊可防,數字缺因噎廢食。今則官員又買六七字缺官奴越去之事,官員豈不知也?半行缺去,萬無其理。景禛曰,碧潼則五六字缺渡去矣。上曰,前見暗行御史狀啓,守令之不廉者,則雖一日之由,必置簿受直矣。瑞鳳曰,羅德憲言,胡人多捉我人之後,奴酋分送二千兵,分守於平安·咸鏡兩道之邊,故越去採蔘者,萬無得脫之路云矣。上曰,今年則被擒尤多,江邊數三邑,多至五十餘名,豈不痛甚?採蔘人之招辭,雖未可信,而亦有數字缺之時矣。具鳳瑞曰,人言今年則潛商尤多,今者所捉之數如此,果如所聞矣。上曰,我國豈非庸缺之甚者乎?不能禁自國之民也。允謙曰,如禁中十數字缺故所令反其所好二行缺童亦隨去。且自中强者則殺弱者而奪之矣。上曰,自中相殺者,亦必有之矣。無難處之事,則中原相缺之路,禁之,可也。允謙曰,一年胡人所進人參,幾許耶?以此送椵島,則未知如何。上曰,六七字缺可也。如永塞行裝之路,則可耶?允謙曰,以事理言之,戶曹及各司,皆貿參圖利,而只禁潛商,豈可耶?進獻參,則以江原道所採爲之,亦足矣。昉曰,重參稅則,何如?防採參,亦似不可矣。上曰,前則不爲銀貢,故國法禁採銀,而今則中原已知之缺禁採銀,可也。藎國曰,民豈以國法禁之,故不採耶?稅之極難,故無採矣。如端川所採,亦些少矣。上曰,大槪採銀數字缺故不採。採參則利多,故雖殺之,而不能禁。四五字缺乃山中之草也。採可十餘日,則生理從此五六字缺極難。且禁我國採參,則進獻參,何數字缺。上曰,三·甲近處諸山,豈無可採之所耶?允謙曰,數字缺判官見之,則長白山橫亘,非徒我國之人採之,胡人採之,故或有相遇相害之時矣。上曰,胡人亦犯法來採耶?允謙曰,長白山此邊則我地,而彼邊則胡地矣。上曰,俗語謂惡人如胡人,亦有善風俗耶?景禛曰,胡人所逐之禽獸,走死於我境,則胡人不取矣。鳴吉曰,榮川儒生上疏,欲減其邑貢賦等數,爲下之下。疏辭如的實,則戶曹欲回啓減之矣。今聞慶州諸邑儒生,相繼呈疏云,恐不可開端矣。上曰,渠輩以廢朝時姜姓人所爲,痛入骨髓,其人所爲勿用,何如?李溟曰,今年不爲災傷覆審,何所據而高下其等乎?明年送敬差官高下之,則民必蒙惠矣。上曰,今纔數字缺民皆怨咨,以姜麟所爲爲苦,今年則一以二行缺如覆審,而當中者爲下,下者爲中,則或可缺如皆定之以下之下,則決不得支用矣。上曰,賦稅減者則甚多,而加者不多矣。昉曰,減者七萬石,加者六萬石矣。上曰,予亦以經費爲慮,故頃者嶺伯上疏,欲皆定之以下下,而不能從之矣。今年所捧或可支用,則切欲減等,而未能的知,何以爲之則可耶?上曰,姜繗所定,其後年年遵行不改耶?鳴吉曰,然矣。羅州大處而不及南原者,其時敬差官所爲如此故也。今年田結,依舊田案爲之似可,而安東·榮川,川反浦落甚多處,則降等亦可矣。但監司諳熟者爲之,則尤好,而事不如意矣。嶺伯狀啓時,來從之儒疏沓至,而不止一二處也,何能皆爲降等也?上曰,觀經費而處之,可也。如率爾降之之後,數字缺處之患矣。鳴吉曰,二萬石歸於五結收數字缺於敗船未收,此外只餘一萬石,而當歸數字缺何以爲之也?瑞鳳曰,嶺南右道地五六字缺懸絶矣。上曰,今則無上之上耶?鳴吉曰,嶺南缺上僅五結矣。上曰,然則中四五字缺矣。溟曰,爲缺等之法,其意有在,而今則數字缺捧未之,便易缺定四斗五升許,甚不可矣。缺曰,祖宗朝國法嚴,故定以九等,而今則不然,監官·書員輩,到處操弄,作弊無窮,故民皆自願,致如此矣。上曰,近日年少之人過動,老成〈之〉人鎭定,可矣。昉曰,年老病重,精神頓衰,何事可做?允謙曰,年少人過動,雖未知適用,而至於請對上達,氣像極佳矣。臣年老之人也。年少人憂國如此者,不易得矣。如責此人以不可過動云,則豈不蔑聽數字缺必如年少四五字缺待動兵而處置可二行缺精神氣力,一無可爲。雖往備局,何事可缺前則頻爲往參,而近來久未往參,極爲惶悶,自上以爲怠慢,宜矣。臣本無謀策可用,而開坐亦不得進參,不如奉身而退,以國事付於年少人也。臣生長都下,爲祿而仕,今則如弊車當路,妨賢,大矣。臣無仰達之事矣。昉曰,臣今年則不爲去年之人,備局亦不得參坐矣。允謙曰,身年將八十之老也。雖存操者心,而年老之後,無可爲之事,只有害於國而已。豈有裨益?今日乃聖誕之日,不可退坐,故扶曳來參,而禮不成形如此,而何事可做。上曰,大臣皆年老之人也。巡環往參,可也。豈必俱往?允謙曰,自上頻御經筵,豈不盛矣?但數字缺視事雖例稟,而君臣如家人父子,如便殿五六字缺使之來參,則於聖學,豈無補益?如五六字缺亦可矣。上曰,如此則,似好矣,而於待大臣數字缺無乃妨於褻狎耶?允謙曰,如採言而用之,則數字缺賜大矣。何妨於禮貌?雖非朝講,引對大臣,何數字缺有如待下以誠。又採言而用之,則些少禮貌,少無所妨矣。上曰,此固善矣。卿等如有所懷,亦請對可矣。允謙曰,當奉聖敎。上曰,大臣早詣闕下,而日已晩矣。今可退去,只奏事之人,留在,可也。尹墀曰,以臺諫不請許詳罪事,自上下敎,而當初狀啓啓本,備局又不出朝報,故無路詳知。且許詳今方拿鞫,重罪人未結末之前,不爲請罪,例也。大槪如臣者,忝居諫長之致也,請遞臣職。上曰,勿辭。李聖求曰,臣無藻鑑,又無知識,故注擬之際,每爲憂悶。被罪人擬望,則或不知而擬之,或知而有一才一藝之可取則擬之,臺諫有過失而二行缺察爲,可也。如曾缺合者,則必以有治名者擬望,而新擬守令者,亦知其人之能否而用之,可也。尹墀曰,南邊賊情,自上下敎,則深察賊情,夐出尋常,如臣淺陋之見,何能及也?但兵家曰,毋恃敵之不來,恃我有備。近來南邊防備,忘之已久矣。壬辰,金誠一親往日本,亦不知賊之必來而來,其不可臆料,明矣。不幸脫有緩急,則雖小事,難可及圖,況城池等之事乎?如器械·兵糧,勿爲汎視,申飭,可也。自上以年少人過動爲敎,過動而賊不來則善矣。不動而賊來,則何可及圖之也?上曰,城池·兵糧等事,備局曾已行會,而今日下敎備局,豈不商確處置?予亦不以昨日臺言爲非也。但民情,則視朝家所爲而動,故處之不可不愼,缺昨日臺官,則極可嘉也。忠憤所激,至於請對,不得不動,今日引見,亦以此言,豈有非之?以下缺。以上燼餘
上在昌慶宮。停常參·經筵。
藥房,中殿問安。答曰,知道。嬪宮問安。答曰,知道。
具鳳瑞,以都摠府言啓曰,副摠管吳竣,刑曹坐起晝仕,請出標信。傳曰,知道。
以吏曹判書李聖求身病呈辭,傳于鄭廣成曰,調理出仕。
崔葕,以義禁府言啓曰,許凊·許缺碝等,竝分揀事,判下矣。放送之意,敢啓。傳曰。以下缺
二行缺乏絶如此,臣等亦未知可繼之策。冬間姑二字缺以待歲船之來而已。似聞開城府有硫黃庫,其來已久,試爲採取,則不無補用之道。令該司聞見處之,似或無妨,敢啓。傳曰,知道事,傳敎矣。如此辭意,委送別破陣,問于開城留守,則本府監官及委來人,一時硫黃庫看審,採而不得云。歲船雖或出來,硫黃必爲持來,未可預料,長久計用之計,不可少忽。竊聞椵島則最賤,若本道監·兵使,善爲周旋,則或有貿得之路云。以此竭乏之意,下諭於平安監·兵使,使之致力,如有可圖之勢,則急急馳啓,以爲送價貿來之地,宜當。且於東萊館中,不無前來不賣者云。本道監司處,亦爲下諭可貿與否馳啓,俾免乏絶之患,宜當。敢啓。傳曰,依啓。
崔葕以兵曹言啓曰,當日李缺稱名人,自弘化門入來,差備門外擊錚,極爲駭愕,令攸司囚禁治罪。守門將南宮莢,當時不能禁斷,以致闌入,亦爲非矣,請推考。傳曰,依啓。
掌令金應祖啓曰,臣於昨日陳賀罷班之後,與同僚會坐,言及軍威縣監申起漢不治之事,相議論啓矣。今日臣適代行城上所之任,以連啓之意,簡通同僚,則同僚之答,乃反矛盾,終日反復,竟未歸一。且有物議譁然等語,臣之論事,失實之狀,至此而著矣。臣何敢以物議中人,而偃然言地乎?請亟命罷斥臣職。答曰,勿辭。
具鳳瑞以御營廳言啓曰,近日都摠府啓辭,闕內入直都監軍士中日,自六日停止,本廳之軍,亦當停行,而數字缺立番之日少,退家之日多,若於立番之時二行缺。傳曰,知道。門外與門內不同,依前試缺爲停止,可也。
正言洪翼漢來啓曰,前僉使成仲耉,淫奸其嫡兄成俊耉之妾,情跡彰露。此實倫紀之大變,國言藉藉,莫不駭憤,請令攸司按覈處斷。訓鍊正李嶷,爲人庸下,循例例遷,不合於階梯陞擢之任。請命遞差,其代以閫帥養望之人,各別擇差。答曰,依啓。李嶷事,不允。
執義沈之源啓曰,昨日掌令金應祖,以軍威縣監申起漢不治之狀,決訟不公之事,發言於會坐中。臣以爲,金應祖新自嶺南來,其所聞見,必爲詳悉,與同僚相議,構草以啓矣。旋聞物議譁然,皆謂申起漢別無不治之言,決獄不公之誚,亦出於見屈者之毁言。況其見屈者,實是金應祖之三寸姪,則今此本府,以決獄不公爲罪目,大非公論云云。臣不勝驚駭,卽移書于慶尙前監司李基祚,問其曲折,則其答正與臣所聞相合。城上所以連啓事簡通。臣以物議譁然,皆以爲申起漢別無不治之狀,按獄不公之誚,亦出於見屈者之毁謗爲答。金應祖避嫌,所謂物議譁然者,指臣言也。乃反矛盾者,亦指臣也。三寸姪接訟見屈,則無論彼此曲直,所當避嫌處,其可以決訟不公,泛然發論乎?論事之際,雖或失實,若出於無情,則容或可恕,何可不避一家之嫌,而敢論訟官之是非耶?此實臣之所恥,而論事失實之罪,臣所難免,請命罷斥臣職。答曰,勿辭。
掌令柳景緝啓曰,昨日軍威縣監申起漢之論,臣意謂金應祖新從嶺外來,其所聞必詳,今朝連啓之簡,答以謹悉矣。旋二行缺答通之辭,正與臣之所聞相符,故臣以右數字缺之說,略及於簡中,金應祖之引避,必由臣而發也。凡論事之際,少有所嫌,則雖同僚所發,亦不可不缺,況接訟見屈者,乃其三寸姪,則何敢自發其論,有若公議者然哉?此實臣之所恥,而臣旣同參,則亦難免失實之罪,請命罷斥臣職。答曰,勿辭。
崔葕啓曰,臺諫出去,請出開門標信。傳曰,知道。
侍講院輔德任絖上疏,伏以,愚魯小臣,濫廁淸顯,無一毫仰裨聖化。惟以恪勵供職,庶幾免怠慢之誅,此實區區所常自勉,而亦同朝之所共知也。臣頃忝憲府時,十月二十一日朝報,缺深,乃至翌曉早起,將進齊坐之際,始見諫院啓辭,則有語及臣身些許未安之事。身在言地,不敢偃然赴衙,一邊詣闕,一邊送言數字缺府矣。大槪本府規例,必次次請坐,有相祗迎之禮,自監察至掌令皆到,然後始請執義,而數字缺適於引避,不待當次請坐,徑先詣闕,其間數字缺不過如此。初豈有一毫怠慢之意,亦豈敢一毫不敬長官而然哉?只緣事出倉卒,未免臨時顚倒,心常惶恐,不安於心矣。伏聞昨日筵中之敎,尤不勝惶恐戰灼,不知措身之所。伏願先遞臣職,以正臣罪。答曰,省疏具悉。爾其勿辭。
弘文館副提學鄭蘊箚子,伏以,臣精神衰耗,視聽昏憒。頃於榻前,以罪重者蒙宥,輕者未宥爲冤,冒陳劉敬甲之事,而謂有更査之敎矣。厥後問于承旨崔葕,則葕曰,不聞,取考注書日記,日記亦不記。臣深以爲疑,請葕更稟則數字缺聞果誤矣。追思之,其日有密陽冤枉二行缺以如此昏憒之見,妄論國家大計缺於廟堂之議,此臣之尤所蹙,然而不敢居缺也。伏願殿下,亟命遞改臣職,以安愚分。答曰,省箚具悉。旣已誤聽,問于承旨,理所當然,宜勿控辭,安心察職。以上燼餘
上在昌慶宮。停常參·經筵。
下直,山陰縣監沈慣。
具鳳瑞,以都摠府言啓曰,數字缺李必榮,義禁府坐起晝仕,請出標信。傳曰,知道。
鄭廣成來啓曰,數字缺子,非自外復命,則無追呈之例,半行缺難繼用,日晩之後,緩緩來呈,極半行缺不可遲滯,不得已二行缺
具鳳瑞,以都摠府言啓曰,一行缺吳竣,會同分軍事,一行缺答曰,知道。
以吏曹六七字缺傳于鄭廣成曰,下該曹回啓。
以句管七八字缺傳于鄭廣成曰,李崇元,前日已行此任耶?
具鳳瑞,以備邊司言啓曰,本月初七日引見時,以領議政尹昉所啓,賊之來不來,雖不可預料,而在我防備之道,不可少忽,城池·器械·兵糧,所當十分申飭矣。上曰,前頭則凡事無若前日之爲,而城池·器械·兵糧等事,廟堂各別措置事,傳敎矣。十月初□日,本司啓辭內,前頭南方之虞,似不數字缺邊,凡干防備未易缺舟師,則旣有句管堂上,自當六七字缺此外各處數字缺宜修築,軍餉·器械另加料理以下缺。以上燼餘
上在昌慶宮。停常參·經筵。
辰時,日暈兩珥。春坊日記
禁府啓曰,李璥濫入之狀,其罪已著,李皡·許絿之狀,未爲明白。但其錄名冊見失之言,近於托稱,故不可全釋。而要之終涉疑似之罪,似不當與李璥同律,而傳旨內同罪之人,自前未區別例,故皆以徒三年照律之意,敢啓。傳曰,知道。
又啓曰,許崝·許祜·南碝等,竝分揀事,判下矣。放送之意,敢啓。答曰,知道。
又啓曰,成仲耉旣有拿命,則其所奸女人,亦當竝爲拿鞫。敢稟。答曰,依啓。以上禁府謄錄
上在昌慶宮。停常參·經筵。
有政。吏批,以金重鎰爲司書。春坊日記
吏批,以吳達濟爲副修撰。玉堂日記
上在昌慶宮。停常參·經筵。
申時,日有兩珥。夜一更,白雲一道如氣,起自坤方,直至巽方,長數十丈,廣尺餘,良久乃滅。春坊日記
禁府啓曰,罪人成仲耉,不得拿來,聞其母·妻俱存,親戚甚多,必有知其去處者,令刑曹及捕盜廳,跟捕宜當。或言有相逢於平山者云。傳聞雖不可信,不無北走胡之患,亦令平安監司,行文直路各邑,試爲聞見捕捉,似當。敢啓。傳曰,依啓。
成仲耉捕捉事,草記。傳曰,依啓。以上禁府謄錄
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
辰時,日暈兩珥。巳時,日有重暈,有兩珥,暈上有冠,外暈上有戴,色皆內赤外靑,右傍有戟。申時,日暈,暈上有冠。夜自一更至三更,月暈。春坊日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
有政。吏批,以趙絅爲輔德。
夜自三更至五更,月暈。以上春坊日記
吏批,以尹絳爲副校理,沈之漢爲修撰。玉堂日記
禁府啓曰,當日本府坐起時,許詳加刑,李顯基元情,循例擧行之後,備邊司啓目,判付公事,始爲來到,而同知事李必榮·金慶徵,遞未來參。推覈死囚,其事甚重,不可不備員而爲之。明日更爲開坐,詳覈處置之意,敢啓。答曰,依啓。禁府謄錄
上在昌慶宮。停常參·經筵。
下直,綾州牧使金元立。
夜一更,電光。自二更四更,月暈。五更,有霧氣,月暈。
具鳳瑞以都摠府言啓曰,副摠管李必榮,義禁坐起晝仕,請出標信。傳曰,知道。
具鳳瑞以都摠府言啓曰,都摠管缺順,會同分軍事,除標信,內兵曹出去之意,敢啓。傳曰,知道。
司饔院官員以都提調意啓曰,公淸監司朴明榑狀啓,諸色道匠人·諸員·保·樂工等價布,十一月輸納,歲以爲常缺,備邊司覆啓,啓下矣。國家軫念小民,以紓萬一之弊,而但念沙器匠,與他工匠不同。燔官二月下去掘土,仍爲始役各處,祭器及御器,風高前幾盡燔造,可無不及之患。十一月收布之後,則日寒氷凍,已歸無可奈何之地。留在本院匠人,受食於外方匠人價布乃餬口,此後若無所食之資,皆必散去。明年所用價布,今年十一月捧之,可及於明春燔造之用,若徵於今年,則未免一年疊徵之弊。臣等百爾思之,萬無善策。非不欲仰體恤民之至意,而事勢狼狽,莫知所爲。令廟堂從長善處事,惶恐敢稟云矣。傳曰,依啓。
以卒鄭世矩致祭之文,傳于閔應亨曰,此付標之句,如何?
閔應亨啓曰,此一句,詞意拙澁,誠如上敎,使之改入之意,敢啓。傳曰,知道。
持平金汝鈺來啓曰,臣等以林慶業·朴拿鞫定罪,潛商人等按律處斷,張紳罷職事,連日論啓,而聖批以姑勿深治,商賈輩亦爲置之可也爲敎。臣等實未知聖意之所在也。封疆之臣,不有國法,潛送商貨於他國,奉使之臣,非但不爲馳啓,敢飾遁辭,欲欺朝廷,凡在聞見,孰不痛惋?或以爲林慶業盡心國事爲可惜者,且試論之,慶業之蔑法潛送,是愛國家乎,愛商賈乎?不過私受商人之賂,見利而二行缺廚傳,以要虛譽也。萬一虜人以五六字缺不以粉飾者而竝賣之乎?且朴所職,使事已,朝廷定數之外,有一人追至者,則所當具由陳達,何暇曲爲護惜慶業之計乎?此其情不難知也。此而不治,日後之患,有不可勝言,而雖有盡心憂國,如林慶業·朴者百千人,國不爲國矣。況私商等私越邊關,自有其律,何可爲鼠輩,廢常法而滋後弊乎?張紳知而不啓之罪,亦不可不懲。請林慶業·朴亟命拿鞫,依律定罪,私商人等,竝爲拿來,按法處斷,張紳罷職。答曰,已諭,毋煩。
持平金汝鈺來啓曰,藍浦縣監金灦,鴻山縣監尹衡覺不治犯法之狀,旣出於御史書啓,則非若風聞失實之可疑也。凡人之爲非者,未發覺之前,或恐有所見知,而內懷忌憚之心矣。若在上者知其如此,而不加之罪,則其爲非,益無所忌憚,而爲害滋多矣。況御史承命廉問,則實是使事所指,何可以抽栍之外,而不爲論罪乎?請金灦·尹衡覺亟命罷職。公淸兵使宋英望,擧措不善,民不信服,若久在其任,雖有爲國之心,而終必有僨事之患。臣等之只請遞差者,亦出於恐其本心之所發也。閫臣得失,係國安危,所關非細,請勿留難,亟命遞差,其代各別擇遣。答曰,不允。
正言嚴鼎耉來啓曰,平丘察訪陳克一,本以卑缺之人,猥仄衣冠之例,不治之狀,曾著於爲守令時,貪濫之罪,又如近日論列,則未知殿下何取於此人,而若是其靳許乎?臣等所論,或涉汎然風聞,則何敢以幺麽郵官事,日來半行缺,請亟命罷職不敍。答曰。以下缺
數字缺曰,以備邊司慶尙監司啓本,統·兵營缺等事粘目。傳曰,此回啓中,有落漏之事,承旨察見事,傳敎矣。得見備局回啓,則義州戰亡人妻子被侵事,缺査啓,自上落漏之敎,誠爲允當。此公事還出給,使之更爲察啓,何如?傳曰,依啓。
崔葕以兵曹言啓曰,以崔仁伯等公事,因政院啓辭,更加詳察回啓事,啓下矣。崔仁伯丙申案年未准,故依曹上軍案施行。韓汝浩則老本充定,胡得男身故,以閑丁代充云。故軍案付標之意,覆啓矣。今承下敎,更考軍案,則崔仁伯丙申案年,與辛未改軍案時,年歲不同,此則當以丙申軍案年十七爲準,韓汝浩則雖是應當老除者,而其缺胡得男身故後,以他閑丁代充之意,前歲抄,不爲分明馳啓,以致差違。兩官色吏,自本道治罪後,崔仁伯則依前行會,從丙申案施行,韓汝浩則以甲戌抄韓赫等定事粘目中,改付標以入之意,敢啓。傳曰,知道。
傳于閔應亨曰,史官一員待命,騎馬三匹立之。
崔葕,以兵曹言啓曰,本月十九日宣傳官·將官等朔試射時,武臣兼宣傳官印邦俊·朴忠謙皆無分,依例汰去,何如?傳曰,依啓。
具鳳瑞,以備邊司言啓曰,以本司草記,答曰,啓辭,是矣。但一番接見於城中,猶愈於每每出接,更爲議處事,傳敎矣。臣等之意,則新設山城,不必使敵人見其形勢,兵使循例出見於黃州,似爲穩當,故敢爲申稟矣。今承數字缺敎,實爲允當,依前分付,勿爲半行缺則接見於城中,亦似無妨,五六字缺何如?傳曰,依啓。
具鳳瑞,以備邊司言啓曰,句管所啓辭,金差到館之初,發口言曰,去夏還去之時,行到平山,從胡一人,將銀子四十兩,入諸橐中,掛縛鞍子而去,中路閪失,其時護行官及譯官,亦皆詳知,依例徵還云。臣等苦口力言,而終不聽從,令廟堂指揮之意,敢啓。答曰,依啓事,傳敎矣。去夏金差還到坡州時,果有此言,而其時護行官,有由馳啓矣。今以平山爲言,則似爲麥浪,而其意實出於追徵之計也。曾以無形之事,至於備給,則日後之弊,不可勝言。令句管所極力防塞,使不得更言,宜當。敢啓。傳曰,依啓。
以汗書答書,傳于閔應亨曰,他國所送之書,所當詳愼爲之,而今觀所送國書,則繕寫極爲不精,字畫及字行皆不精。且前日之書,一字上行書之,而今則二字上行書之,更爲精寫。
閔應亨,以句管所言啓曰,今日當行上馬宴,所給禮單及別贈給之物,令該曹依例磨鍊以給之意,敢啓。傳曰,知道。
閔應亨,以句管所言啓曰,臣等與金差相持累日,脣焦舌乾,固爭之事頗多。雖不如前日之詬怒發辱,而每稱汗言催返。今朝乭屎等出來,問國書成否,督設上馬宴,若一向催督,則今日當行上馬宴。凡和賣贈給之物,略爲措備,而其中虎·豹皮,市閭所儲之處不多,廣求貿得,未易准數,爲慮之意,敢啓。傳曰,知道。
睦敍欽,以戶曹言啓曰,金差所求彩色四種內,石靑則不知某物,三碌則准數給之。大缺如是稀有之物,從前以荷葉代給,五六字缺元數四十斤內,折半磨鍊,金差六七字缺爲言,而未知幾箇爲一貼,故缺磨鍊以給之意,敢啓。傳曰,知道。
以戶曹金差等別求請單子,傳于睦敍欽曰,此物乃是都給之數耶?若是各給之數,則靑布·倭劍,似爲過多,問于該曹以啓。
閔應亨,以句管所言啓曰,昨日是日次例宴,宴床已排,臣等將入之際,金乭屎等四人,傳以馬將之言曰,俺等取便,欲於房內,從容喫破,請大官何必押宴云,臣等依其所言,卽爲入給矣。昏後又使金乭屎等數胡出送言曰,平山失銀證左明白,諸大官不信俺等之言,屢次傳言,不早處分,事極未安。至於開市之事,市人等日事爭詰,徒講價錢而已。物貨則不爲準入,但傷彼此事體,何顔領宴,安得不生歹意?臣等答曰平山失銀,非以馬將之言爲虛誣。當初失銀,遽欲徵還,於馬主乘馬而逃,遠遠走避。馬主本無定家,牽馬資生,今無影響,今欲當徵,有似捕風。欲徵於地乎?可問於鬼乎?決無可從得之理,而如是言之,極爲未便。中原物價,阻絶已久,些少見儲已盡,春·秋信使商賈之行賣,頭等聞見有處,箇箇收合,其數自是零星,當督市官,明日準入爲計云,則乭屎等唯唯而入。大槪今番此胡,所齎價銀,元數不多,比較前日齎來之數減半。市人等亦盡力入給,而多致點退,講價之際,頗減縮,因此相持,完畢不易,極爲可慮。令管市官今日內一齊催督入給,速爲停當之意,敢啓。傳曰,知道。
閔應亨,以句管所言啓曰,金差所貿紅柿,從優貿給事,傳敎矣。二萬箇准貿令入給,而半行缺銀子二十五兩,出而給之數字缺貿,故價銀送于戶曹之意,敢啓。傳曰,知道。
崔葕,以備邊司言啓曰,臣等見秋信使朴別單,被擄採參人名錄中,昌城任金伊·康一金·乭金等三名,在於其中,故府使李恪,拿鞫啓請矣。今者更考前平安兵使尹璛四月狀啓,則任金伊等三人,乃是前府使李翊時,所謂揁探越送者,而李翊以此曾已被罪云。李恪以前官之事,混被拿鞫,則冤抑莫甚,令禁府稟旨處置,何如?傳曰,允。
閔應亨,以句管所言啓曰,金差今日行上馬宴,明日發行云。已換貿之物,催督甚急,而虎·豹皮廣求諸處,未得准貿。虎皮十六張,豹皮二十七張,水獺皮三十張,僅得貿易,措辭以給之,則不分好歹而受之矣。敢啓。傳曰,知道。
傳于閔應亨曰,龍骨大所求狐皮帶子,馬胡處覓給乎?問于句管所以啓。
崔葕,以義禁府言啓曰,備邊司啓辭,臣等見秋信使朴別單,被擄採參人名錄中,昌城任金伊·康一·金乭屎等三名,在於其中,故府使李恪,拿鞫啓請矣。今者更考前平安兵使尹璛四月狀啓,則任金〈伊〉等三名,乃是前府使李翊時,所謂揁探越送者,而李翊以此曾已被罪云。李翊以前官之事,混被拿命,則冤枉莫甚,令禁府稟旨處置,何如,傳曰,允事,傳敎矣。李恪拿來羅將,當日早朝,已爲發去,以備局啓辭之意,撥上移文平安監司處,使之勿爲拿來,宜當,敢啓。傳曰,依啓。
閔應亨,以句管所言啓曰,今日臣等入見金差,行上馬宴,以治行裝數字缺固辭,七爵而罷。彩色,虎·豹皮數字缺之意,臣等措辭以拒之。昨日所謂五六字缺知被誣之言,今則竝與中和·順安兩官有二缺而說之,給價牽去者三匹,願爲辨明於汗前。春信使入去時,雖不得添入於國書中,而或以言路旁便,曲通毋忘,幸甚云。臣等所慮者,兇謀莫測,禮單贈數之事,猶恐有後尾之言,而終不提起。臨罷別致謝意曰,今番以禮相接,極披情款,喜意無以道達,兩國之修好,可知云云。黃海兵使不出見之言,自初至終,一一語及,臣等難於無端開說,不得言之之意,敢啓。傳曰,知道。
閔應亨,以戶曹言啓曰,戶曹金差等別求請單子。傳曰,此物乃是都給之數耶?若是各給之數,則靑布·倭劍,似爲過多。問于該曹以啓事,傳敎矣。此是都給之數矣。敢啓。傳曰,知道。靑布匹數,依付標施行。
閔應亨,以句管所言啓曰,金差當初出給銀子一千四百二十四兩外,馬差別出一百兩,請曰,果是私齎之物,而願貿彩段,一從市直,和賣以給云。臣等不得拒之,令市民貿給之意,敢啓。傳曰,知道。
奉直郞弘文館修撰金益熙,伏以,臣本蒙學,猥備顧問,無以裨補,可答恩私,惟以輪番宿直,爲臣供職之地矣。第臣父臣槃,宿疾在身,沈痼半年。近緣遇寒添傷,委頓寢席,日就危劇,迎醫鍼·灼,旁事藥餌。人事之情,不容離側。臣欲專意看救,則職事是曠,不廢輪直,則病側多離,公私狼狽,情勢悶迫,輒將危懇。仰瀆宸嚴。伏乞聖慈,特遞臣職,俾得專救父病。臣無任瞻天懇禱之至,謹昧死以聞。答曰。以下缺。以上燼餘
上在昌慶宮。停常參·經筵。
自昧爽至巳時,沈霧。午時未時,有霧氣。
夜自二更至四更,月暈。
沈詻啓曰,自前啓覆,常參後爲之矣。近以隆寒,視事停稟,故明日啓覆時,常參不爲取稟之意,敢啓。傳曰,知道。
沈詻啓曰,金差從胡等,以下直事詣闕,依前例饋缺之意,敢啓。傳曰,知道。
崔葕,以義禁府言啓曰,數字缺李顯基公事,元來六七字缺故竝爲粘連以啓之意,敢啓。傳曰,知道。
崔葕,以義禁府言啓曰,本府月令醫官手本內,罪人柳時亮,重得傷寒,寒熱往來,一身戰慄,疝氣上衝,呼吸喘促,故相當藥物救療云。今日之坐,不得捧招之意,敢啓。傳曰,知道。
崔葕,以義禁府言啓曰,安偟·南斗炯·河崑及沈閱等面質事,命下,而許詳等面質覈啓之際,自至夜深,不得一時爲之之意,敢啓。傳曰,知道。
以義禁府許詳等上裁啓目。傳于崔葕曰,此非推諉於君上之事,此公事,還出給。
傳于閔應亨曰,頃年安德幹被罪公事,覓入。
判義禁崔鳴吉,同知義禁李必榮·金慶徵·尹毅立啓曰,昨日許以下缺
上在昌慶宮。停常參·經筵。
謝恩,修撰沈之漢。玉堂日記
禁府啓曰,本府月令醫員手本內,罪人李顯基,身病看審,則重得寒疾,熱氣上衝,胸膈煩憫,呼吸喘促,故相當藥物救療云。今日坐起,不得捧招之意,敢啓。傳曰,允。禁府謄錄
上在昌慶宮。停常參·經筵。
下直,甲山府使任孝達,定平府使宣若海。
崔葕以都摠府言啓曰,副摠管尹毅立,義禁府坐起晝仕,請出〈開門〉標信。傳曰,知道。
崔葕以司僕寺言啓曰,江原道誕日進上馬,台星有無,問于本道數字缺據本道啓聞,更考額上,果有二三白毛,而實非台星之比矣。一行缺封進,毛色別單書入之意,敢啓。傳曰,知道。
傳于閔應亨曰,史官一員待命,騎馬三匹立之。
崔葕以義禁府言啓曰,新除授都事洪處濬,病勢甚重,不得行公,王獄重地,不可久曠。洪處濬改差,其代後政差出,何如?傳曰,依啓。
傳于崔葕曰,罪人許詳事,判義禁崔鳴吉,初則何以欲用重律,至請議處,今則何以欲置生道,如是營救耶?承旨中如有知其意者,爲予陳啓。
閔應亨以漢城府言啓曰,以司憲府啓辭,新造家舍尤甚踰制者,家長入啓治罪事,入啓蒙允。卽爲分付五部官員,使之詳細審察,從實牒報,而屢日之後,或以不爲踰制者,或以舊遠造作者,矇矓牒報,以爲塞責之地,極爲未安。五部當該官爲先推考,更令從實手本,宜當。敢啓。傳曰,依啓。
崔葕以備邊司言啓曰,司饔院啓辭內,今因公淸監司朴明榑狀啓,諸色匠人·諸員·砲保·樂工等價布,十一月輸納,歲以爲常事,備邊司覆啓啓下矣。國家軫念小民,以紓萬一之弊,而但念沙器匠,與他工匠不同。燔官二月下去掘土,仍爲始役各處,祭器及御器,風高前幾盡燔造,可無不及之患。十一月收布之後,則日寒氷凍,已歸無可奈何之地,留在分院匠人,受食於外方匠人價布乃餬口,赴役若無所食之資,必皆散去,明年所用價布,今年十一月捧之,可及於明春燔造之用,若懲於今年之內,則不免一年疊徵之弊,臣等百爾思之,萬無善策,非不欲仰體恤民之聖意,而事勢狼狽,莫知所爲。令廟堂從長善處,惶恐敢啓。傳曰,依啓事,傳敎矣。本院事勢一行缺
數字缺啓曰,十數字缺廉希陽刺殺金春玉二字缺鎌子發告人奴論金施賞事,親承傳敎矣。令本道量宜施賞之意,行移,何如?傳曰,依啓。
崔葕以刑曹言啓曰,昨日臣宏啓覆入侍時,御寶僞造賊姜彦福,捕告人施賞與否,退去察見事,親承傳敎。臣今日坐起,前後文書査考,則崇禎六年十月初二日成貼,公淸道觀察使尹毅立啓本中,捕告人忠義衛金啓元及保人李興文,面將金仁等云云,別無請賞之事,而同年十一月十五日,本曹兼判書臣金藎國覆啓中,亦無各人請賞之事。在外御寶僞造賊捕捉人,皆蒙恩賞。金啓元等,依例合有論賞之典,事係恩命,上裁。傳曰,依例論賞。
崔葕以刑曹言啓曰,今十一月二十一日,巨濟囚殺人罪人長福·銀福·銀夫·富貴等罪案啓覆時,大司憲金尙憲所啓,律文云云,造意殺人者斬,從而加功者絞。以小臣所見見之,則四人同謀,厥罪均矣,而長福斷以造意殺人,其餘斷以從而加功,此大不然者。三人者,豈是從而加功者哉?旣與之同謀,則持鳥銃下手者,反是加功,此照律,必須更爲,然後可以合宜也。上曰,大司憲所啓,言于該曹事,傳敎矣。銀大等當初兇謀造意,而長福持鳥銃下手致命,故斷以爲首,銀夫·銀福·富貴等,斷以爲從矣。大司憲金尙憲所啓如此,竝以謀殺人造意者斬律改照,元案付標以入之意,敢啓。傳曰,知道。
崔葕啓曰,今日御營廳東營內摘奸,有頉處察推事,命下矣。其中軍士金忠禮一人,以弓子翻弦懸頉,則所當推治,而翻弦之事,似異於軍裝全無者,以此下刑曹推治,則其律似重,令其將官推治,何如?傳曰,依啓。
以戶曹海運判官狀啓粘目,傳于閔應亨曰。以下缺
數字缺以刑曹言啓曰,本曹正郞崔煜,病勢極重,數字缺改差,他在京無故人,後政差出,何如?傳曰,依啓。
閔應亨以戶曹言啓曰,司憲府移文內,本府書吏十七名加設立事,已爲入啓蒙允云。曾在丁卯年,各司書吏裁減時,本府書吏四十八名內,十名減下矣。其後各司書吏裁減者,稍稍復立,而亦未有准數復立之處。今憲府所請之數,比丁卯所減,反加七名,則似爲過多。諸上司若皆援此爲例,則其弊必多。丁卯所減十名中,只許七名復立,恐或適中。敢啓。傳曰,知道。丁卯所減十名,竝許復立,可也。
持平朴遾來啓曰,臣等以林慶業·朴拿鞫定罪,私商人等按律處斷,張紳罷職事,連日論啓,而久未蒙允。臣等竊未知聖意之所在也。封疆之臣,不有國法,潛送商賈於他國,奉使之臣,不但不爲馳啓,敢飾遁辭,欲欺朝廷,凡在聞見,孰不痛惋?或以爲林慶業盡心國事爲可惜,此不過徒見眞粉飾城池,盛備廚傳,以要虛譽也。今此潛通私商,雖出於補用國家之計,亦宜啓稟朝廷,定奪施行,何敢見利蔑法,私自許送乎?況其所受商人之貨,安知其不爲入己而盡備於公用耶?且朴所職,使事而已。朝廷定數之外,有一人追去者,則所當具由陳達,何暇曲爲護惜林慶業之計乎?此其情不難知也。國家之受侮,他日之生釁,未必未由於此,雖有盡心國事,如林慶業·朴者百千人,國不爲國矣,可不深慮而痛懲也哉?況私商等私越邊關,自有其律,何可爲鼠輩廢常法,而滋後弊乎?張紳知而不啓之罪,亦不可不懲。請林慶業·朴亟命拿鞫,依律定罪,私商人等竝爲拿囚,按法處斷,張紳罷職。答曰,已諭,毋煩。
持平朴遾來啓曰,公淸兵使宋英望,擧措不善,民不信服,若使久在其官,則五六字缺心,而終必有僨事之患。臣等之只請遞差,數字缺其本心之所發也。閫臣得失,係國安危,所係非細,請勿留難,亟命遞差,其代各別擇送。答曰,已諭。
正言李海昌來啓曰,義州府尹林慶業潛送私商,秋信使朴飾辭欺罔,商人輩數外潛入,此等之罪,在法罔赦。若以慶業爲盡心國事而置之,則大不然。人臣受命封疆,責在謹嚴。設或致力於城池·器械,此則末也。守法不撓,明示邦禁,使其民知其處心行事,一出於奉公,而有所懲戢,不敢以利相干,然後可以爲法,則民而盡心於國也。慶業利商賈之貨賂,忘國家之大禁,揆其心迹,則惟利是趨。惟利是趨,則何所不至?如是而果能盡心國事,臨難不渝乎?且念慶業以其商貨,不爲入己,有補官用,豈非可恥之甚者乎?爲國之道,惟在紀綱,何忍區區於牟利之徒,自壞常法哉?慶業之罪,不可不懲。而朴之罪均焉。奉使之臣,承命出疆,適於異國,則殫誠職事,以法自守,雖有一名限外之商,啓聞請罪,可也。不恤國法,反爲庇護,廟堂詰問之際,猶不實告,其爲情態,痛駭莫甚。日後脫有利倍於今日,則竊恐貪利賣國,自爲得計,尤有甚於此也。秩高文武之臣,尙且如此,市井奸細之輩,宜乎見利忘生,潛入他境也。若不嚴立科條,痛絶其根,則將來之患,日甚一日,有若難制。雖曰非渠擅入,自官家許之,旣立其禁,旋許其入,則國家設禁之意,果安在哉?先治慶業·朴等,許入不啓之罪,又正私商犯禁之律,則豈非國體得而大法明乎?且如此等事,方面之臣,亦當隨所聞馳啓,而私自容置,難免其罪。請林慶業·朴拿鞫定罪,私商等梟示境上,監司張紳罷職。答曰,罪犯雖重,其情皆有可恕,姑勿嚴治,似或無妨也。商賈輩所犯,亦不無可恕之道,置之,可也。
數字缺啓曰,臺諫出去,請出開門標信。傳曰,知道。以上燼餘
上在昌慶宮。停常參·經筵。
政院啓曰,傳曰,罪人許詳事,判義禁崔鳴吉,初則何以欲用重律,至請議處,今則何以爲置生道,如是營救耶,承旨中如有知其意者,爲予陳啓事,傳敎矣。崔鳴吉之本意,則臣等雖不敢詳知。而竊以爲初請議處,則出於有司臨事執法之意也。繼陳箚本者,乃是人臣有懷必達之意也。前後之不同,必以此也。若專謂數字缺本情,旣承下問,臣等敢以臆度數字缺惶恐。傳曰,知道。此事近於作威作福,其漸不美矣。
睦敍欽以戶曹言啓曰,以戶曹海運判官狀啓粘目。傳曰,所謂准結給復云者,幾結耶,且加給一結之規,無定限耶事,傳敎矣。漕運復戶事,大典不言結數,近來稅外二結,已成規例,而狀啓內有曰,名各二結虛報成冊云。故以准結爲請。所謂准結者,依例准二結之謂也。至於新造船漕軍,數年前加給一結之言,本曹未有此例,故不敢輕許之意,及於回啓中矣。敢啓。傳曰,知道。
崔葕啓曰,啓覆罪人等,昨已再覆,二十五日爲三覆之意,敢啓。傳曰,一兩日差退。
崔葕以義禁府言啓曰,今日本府開坐,各項罪人元情及回啓議處,公事方爲構草矣,判府事崔鳴吉,伏見嚴旨,惶恐不敢在坐,先爲退去。故趙玉·趙侃覈處與沈閱等面質公事,臣等不敢爲之之意,敢啓。傳曰,知道。
崔葕,以義禁府言啓曰,府月令醫員金奏聖手本內,罪人李之龍亦受刑六十餘次後,得發寒疾,專廢食飮,遍身浮氣,面色痿黃,痰塞胸膈,呼吸不通云。待差加刑,何如?傳曰,依啓。
崔葕,以義禁府言啓曰,當初備局啓辭,許詳·李顯基,竝以死罪論斷,本府但當依備局啓辭,取招入啓,稟旨施行而已。不當參以意見於其間。而備局啓辭判付內,旣有金進面質公事相考處置之敎。李顯基元情公事判付內,又有與許詳面質,所持書札,亦爲相考處置之敎。故臣等因傳敎,反覆參商,則金進有與許詳詰難之跡,似不可竝論以死,李顯基則虜中現捉之數,多至三十六名,似無所逃其罪,許詳則九名越江之跡,似爲明白。而秋信別單中,無一名現捉。此必有其間曲折,而但考律文,凡强·竊盜已行而不得財者,皆減等論死。許詳之事與此相類,故臣等不敢直斷,以上裁爲請。而回啓措語中,所稱以朴別單言之,則論罪無據云云等語,旣已構草正書後,又議以爲,論罪無據四字,於許詳可生一邊過多。故改以跡涉難明四字,而該吏誤抹李顯基名下似無所逃四字,而以跡涉難明書之。斷囚緊語,倒錯至此,專不成文理,而臣等燭下眼暗,不能詳察,矇然入啓,不勝惶恐之至。此回啓雖有還出給之命,而旣在判付之中,則不無後考之事,似不當任其訛謬,故竝爲付標以入之意,敢啓。傳曰,知道。
以戶曹數字缺等第別單開錄以啓草記。傳于睦敍欽曰,缺出米各減四斗,有加一倍之缺,當出十二數字缺以出米二十斗爲言耶?似涉不察,此意以下缺
具鳳瑞,以訓鍊廳言啓曰,司僕寺啓辭內,曾因濟州前牧使朴明榑狀啓,本州儲在馬價布除出,祭享可合黑牛貿得事,覆啓行移矣。今見濟州牧使申名缺移文,向前中三百二首,竝爲出送云。連接珍島監牧官尹善元所報,濟州牛隻,無事准到,智歷牧場放牧矣。但其本場之馬,多至六百餘匹,黑牛前牧竝三百九十二首,牧場狹窄,場草不足,其所管康津地新智島,四方環海,距陸不遠,無築場之役,而有看養之便,放牧宜當。若以移放爲便,則看養牧子充定事,本官及節度使處,入啓知會云。珍島監牧官所屬九場內,有馬者,只是智歷山一場,餘皆無馬,故海南黃原場復立事,入啓蒙允。今已三年,每値本道多事,破毁故城,未及修築矣。新〈智〉島則果無築城之役,島中亦有訓鍊都監數字缺田畓若干,雖復場之後,半行缺以此田畓,依他折給,姑稱半行缺子,則待來式年,使之充定,似爲便當。其中三百五十首,則分送于各處監牧官所屬廢場中,使之放牧,爲他日場馬移放根基,看養牧子,則一依新智島施行亦當。以此辭意,監·兵使及監牧官處行移,何如,答曰,允事,傳敎矣。都監屯田,在前其數頗多,而近緣民情不便,漸漸革罷,其餘存者,日就減削,其勢恐不能久。其中取缺多,而不與民田相近者,康津智島是也。該島田畓竝六十餘石落,一年所需,雜穀五百餘石,木花一千餘斤,都監軍例赴防軍,所給衣資,專賴於此,而一朝見奪,自後都監凡百所需,於何辦出?以此可慮。此島考諸輿地勝覽,雖以牧場載錄,而中間革罷已久,倭亂後備局爲屯,而癸亥年分,移屬都監,今已十數年。凡百軍需措辦之策,捨此則更無得用之路,事甚切迫。且念本寺黑牛移牧之計,蓋出於慮有遠路運來之弊者也。此島之距濟州,不過隔一海耳。其陸路運致之難,實與濟州無異,則恐非本寺移牧之本意,稍就內地便近之島,方爲得計,令本寺更爲議處,何如?傳曰,言于該寺。
掌令兪守曾來啓曰,臣等以林慶業·朴拿鞫定罪,私商人等按律處斷,張紳罷職事,連日論啓,而久未蒙允,臣等竊未知聖意之所在也。封疆之臣,不有國法,潛送商賈於他國,奉使之臣,非但不爲馳啓,敢飾遁辭,欲欺朝廷,凡在見聞,孰不痛惋?或以爲慶業盡心國事爲可惜,此不過徒見其粉飾城池,盛備廚傳,以要虛譽也。今此潛送私商,雖出於補用公家之計,所可稟啓朝廷,定奪施行,何敢見利蔑法,私自許送乎?況其所受商人之貨,安知不爲入己,而盡歸於公用耶?且朴所職使事,而朝廷定數之外,有一人追至者,則所當具由陳達,何敢曲爲護惜慶業乎?此其情不難知也。國家之受侮,他日之生釁,未必不由於此,雖有盡心國事,如林慶業·朴者百千人,國不爲國矣,可不深慮而痛徵也哉?況私商等私越邊關,自有其律,何以爲鼠輩廢常法,而滋後弊乎?張紳知而不啓之罪,亦不可不懲。請林慶業·朴亟命拿鞫,依律定罪,私商人等竝爲拿來,按法處斷,張紳罷職。答曰,不允。朴罷職。
掌令兪守曾來啓曰,公淸兵使宋英望,擧措不善,民不信服,數字缺則雖有爲國之心,終必有僨事之患。臣等之只請遞差者,亦出於恕其本心之所發也。閫臣得失,係國安危,所關非細。請勿留難,亟命遞差,其代各別擇送。答曰,推考。
正言嚴鼎耉來啓曰,林慶業貪得誘賂,潛送限外私商。朴知而不啓,詰問亦不吐實。張紳身爲方伯,終始不爲啓聞。原其罪狀,則有一定之律,究其心跡,則無可恕之事。而況商賈輩之牟利是急,重干邦憲,罪在罔赦者乎?請亟命林慶業·朴拿鞫,張紳罷職,私商等梟示。答曰,不允。朴罷職。
正言嚴鼎耉來啓曰,晉州乃嶺南大處也。今當復設之際,極擇字牧之任,故金元立以不察論遞,李尙伋以衰病改差,則朝廷之難其人,可見矣。新除授牧使金應祖,曾爲法官時,不能遠嫌於三寸姪妻家山訟之事,擧劾其所訟之官,其爲迂闊,不知事理,據此可知。關防重地,決不可付諸此人,請遞差。答曰,依啓。
通政大夫行成均館數字缺知製敎李植,伏以,臣所帶五六字缺冒,事理甚明,曾已縷陳控辭,未蒙允兪,惶懼黽勉供仕。然臣竊聞向時此任之除,或間有之,而被差之臣,皆不久辭遞,豈非以終有所不妥而然也?夫廟堂訏謨之地,至崇重也,而臣以鉛槧末役,廁跡其次,名實之間,舛謬,甚矣。旣稱提調,均爲堂上,郞屬傳文書,吏卒請坐起,務劇之司,煩弊增矣。況簽書公事,命召上殿,有若參定國論者然,猥濫之狀,嗤點所注,臣之蹙蹴悶迫,當如何哉?臣竊聞,前時事大文書浩察之際,吏文學官等,常伺候于廟堂,新受諸宰口授,便卽撰出裁定,故機事無滯,文書易耳。又因承文提調李數字缺復受任,常在僻洞,先王特命傳示備局文書,使知首末,此可據之例也。伏願聖明,特許遞改此任,俾免數字缺之愧,仍今臣數字缺推見本司文書,當撰文書時,亦得躬詣本司,親聽指授,然後咨議撰出,雖不兼帶此任,而不至汎聞數字缺矣。抑臣家奉八十一歲老母,癃嬴喘逆,朝夕奄奄,人子之情,常在罔極之中,而臣又多病早衰,目暗神眩,屛棄書冊,今已累年。所謂鉛槧末役者,亦同歸虛套,豈臣所得久任者哉?區區瀆陳者,實欲聖明,勿設剩員,以正職名,修明前例,以重辭命,使後有所遵守矣。伏願聖慈,垂憐裁處焉。臣不勝憫迫祈懇之至。答曰,省疏具悉。此事自有前例,廟堂之慮,亦非偶然。爾其勿辭察任。
崔葕啓曰,宋英望推考,朴罷職事,命下矣。臺諫方以遞差·拿鞫論啓,推考·罷職承傳,不得捧之之意,敢啓。傳曰,知道。
傳于鄭廣成曰,政事,明日爲之。
半行缺公事覓入事,命下矣。六七字缺而只以謄錄來呈之,公事則四五字缺納,稱以缺在本府之安德缺之就刑,年月不久,而文書閪失,極爲駭愕。其時當該郞廳,請推考。傳曰,依啓。
慶尙道咸昌幼學臣李葩,伏以,咸之爲縣,乃一道之最殘邑也。地不過十餘里,民不滿數百戶,而自經兵火之慘,人民死亡,土地荒廢,視他邑爲尤甚。而當嶺底兩道之要,星使之往來,夫馬之責立,輻湊旁午,賦役之煩重,民生之憔悴,已不勝言。而往在昏朝,姜繗爲敬差,勒定下中二十餘結,賊臣鄭造爲監司,加定下中五百餘結,故本縣稅米之多,實始於此,而仍爲定式,民不堪苦,闔境嗷嗷者,積有年矣。而反正之後,弊瘼之可祛者,擧皆蕩滌,匹夫匹婦,咸被聖澤,而唯我一縣,輸稅之苦,賦役之煩,猶夫前日,則繗·造加定下中之毒,至今痛入民骨。惟玆量田之擧,實國家寬民之政也。咸民庶幾自此,而日蒙均賦之澤,得蘇已竭之民力矣。打量之際,不論膏瘠,擧陞等第,前爲一結者,今爲二結,前爲五結者,今爲十結,合計一邑之新結,多至於二千餘結,則今年之稅,雖用下下之規,米·太之剩出,必倍於前,而伏見該曹事目,則乙亥田稅,用打量之新結,而依甲戌條例責納云。所謂甲戌條者,乃繗·造等勒定下中之數也。地不加闢,民不加聚,而繗·造勒定下中五百餘結,今倍爲一千餘結。米·太之出,一依結數而無減,則哀我咸民,安得不千里裹足,哀呼於殿下之庭,而冀其被一分均賦之澤哉?噫,以如此之殘邑,以如此之窮民,而當如此之倍徵,則雖遇豐年,轉輸之苦,猶不能堪,況今風災太甚,禾穀盡損,家家戶戶,餰粥難繼,將不待新稅之徵,而已迫塡壑之患矣。伏願聖明,俯燭憫迫之懇,大施如傷之仁,而繗·造勒定下中之結數,一依癸亥蕩滌例,特下收租案蠲減之命,則豈徒半行缺疾痛則必呼其父母,其唯從半行缺切屛營之至,謹昧死以聞。啓下戶曹。燼餘
上在昌慶宮。停常參·經筵。
有政。
下直,利川府使李坰,永興府使徐佑申,遂安郡守鄭信道,禮安縣監朴慶元,狼川縣監柳重炯。
産室廳中殿問安。答曰,知道。嬪宮問安。答曰,知道。
吏批,判書李聖求進,參判徐景雨進,參議朴潢進,都承旨鄭廣成進。
吏批啓曰,江界爲關防重地,而又有越境採參之人,設法禁數字缺府使,復用有風力文官六七字缺不得已堂下臺侍及階除職五六字缺。傳曰,堂上中擇擬。
吏批,崔鳴吉爲奮忠贊謨立紀明倫靖社功臣崇祿大夫行戶曹判書兼知經筵同知春秋館事世子左副賓客完城君,李弘胄爲崇祿大夫行兵曹判書兼判義禁事知經筵春秋館事世子左賓客,洪霶爲嘉善大夫行禮曹參判,洪命耉爲嘉善大夫行司諫院大司諫南寧君,吳端爲通訓大夫司僕寺正,吳行敏爲通訓大夫行奉常寺僉正,尹集爲奉列大夫行吏曹正郞,李曼爲通訓大夫行兵曹正郞知製敎,金光燦爲通訓大夫行刑曹正郞,金慶餘爲通訓大夫行弘文館校理知製敎兼經筵侍讀官春秋館記注官校書館校理世子侍講院司書,洪霆爲通訓大夫行義禁府都事,缺爲通德郞行兵曹佐郞,申瀅爲六七字缺。參外,承訓郞行北部參奉趙名缺。五六字缺爲嘉義大夫行昌原大都護府使,數字缺爲通政大夫行尙州牧使,李永式爲通訓大夫行晉州牧使,洪雴爲通政大夫行江界都護府使,元履吉爲通訓大夫行醴泉郡守,洪鎬爲通政大夫行興海郡守,李莆爲通訓大夫行新溪縣令,吳達周爲朝散大夫行慶安道察訪,李耆爲兼金郊道察訪,李慶善爲通訓大夫行藍浦縣監,金天錫爲通訓大夫行鴻山縣監,金得憲爲通訓大夫行機張縣監。奉列大夫行濬源殿參奉南斗樞。
兵批,判書李弘胄式暇,參判李時白病,參議金德諴病,參知李袨進,左副承旨具鳳瑞進。
兵批,六七字缺龍驤衛副護軍,柳垣爲數字缺龍驤衛副護軍,李井吉爲折衝將軍行龍驤衛副司直,許勉爲宣略將軍行龍驤衛副司果。
具鳳瑞,以備邊司言啓曰,撥路稽緩之弊,近來日甚。以黃海兵使狀啓成貼日子見之,則自正方至京中,至於四日之久,尤極駭愕。京畿·黃海兩道撥將,査覈治罪,發遣本司郞廳,摘奸檢飭,何如?傳曰,允。
具鳳瑞,以備邊司言啓曰,本司堂上李溟,方爲戶曹參判,俱是務劇之地,而都摠府入直之任,勢難兼察,副摠管改差,何如?傳曰,依啓。
吏批啓曰,凡官呈病之規數字缺不得疊呈,而大君師傅沈光洙·趙壽恒數字缺呈病數字缺不當,故使之調理行公,而一向呈狀,期於必遞,極爲非矣。沈光洙·趙壽恒,竝推考遞差,何如?傳曰,依啓。其代數字缺差出。
吏批以興海郡守望單子,傳于吏批曰,副護軍洪鎬除授。
掌令兪守曾來啓曰,措語已見上。請林慶業·朴亟命拿鞫,依律定罪,私商人等,竝爲拿來,按律處斷,張紳罷職。答曰,不允。
掌令兪守曾來啓曰,措語已見上。兵使宋英望,請勿留難,亟命遞差。答曰,以下缺。以上燼餘
上在昌慶宮。停常參·經筵。
下直,玄風縣監兪汝湝。
崔葕啓曰,罪人三覆,一兩日差退事,命下矣。二十八日二十九日,則以國忌有故,二十七日無故,以此日爲之之意,敢啓。傳曰,知道。
閔應亨,以漢城府言啓曰,刑房承旨典獄摘奸書啓中,眞玉等三名,令本寺參酌施行事,傳敎矣。管餉使貨價受出數字缺不納,次知囚禁,萬端督徵而尙不納,情狀極爲痛惡。如此苦寒,久滯凍獄,亦知未安,而此人等一放之後,邈然遠走,則何處可徵?亦涉可慮,事甚難便。貨價不納之人,刑曹時方督納,此三人亦移刑曹,一體處置,宜當。敢啓。傳曰,依啓。
以漢城府眞玉等三名參酌施行事草記,傳于閔應亨曰,此事,何以今始回啓耶?
崔葕,以兵曹言啓曰,當日私奴徐禮善稱名人,自弘化門入來,差備門外擊錚,極爲駭愕,令攸司囚禁治罪。同門守門將金協,常時不能禁止,以致闌入,亦爲非矣,請推考。傳曰,依啓。
掌令兪守曾來啓曰,措語見上。請林慶業·朴亟命拿鞫,依律定罪,私商等竝爲拿來,按律處斷,張紳罷職。答曰,不允。
掌令兪守曾來啓曰,措語見上。公淸兵使宋英望,請勿留難,亟命遞差,其代各別擇送。答曰,不允。
正言李海昌來啓曰,措語見上請亟命林慶業·朴拿鞫定罪,張紳罷職,私商等梟示。答曰,不允。
朝奉大夫行司憲府持平兼春秋館記注官臣金汝鈺,誠惶誠恐,頓首頓首,謹百拜,上言于主上殿下。伏以,臣以疎遠孤蹤,素無知識,猥蒙天寵,苟冒匪據,慙惶憂懼,報答無階,區區廉恥,不遑自顧,竭盡心力,期死駿奔。而第臣數年之前,軟脚有疾,少觸風寒,輒卽顚踣,鍼灸是賴,僅免廢疾,及忝本職,黽勉行公,且顚且仆,心常憂憫。到今寒沍,舊症復發,兩脚痿蹇,坐立須人,病根深痼,無望差痊,冒呈辭單,政院不受。臣欲杜門調護,則風憲重地,固非養病之所,欲力疾隨行,則筋力不及,久非勉强之可能,臣之進退,實爲狼狽。伏願天地父母,察臣危懇,許遞臣職,以便公私,不勝幸甚。臣無任惶恐悶迫之至,謹昧死以聞。答曰,省疏具悉。爾其勿辭察職。以上燼餘
上在昌慶宮。停常參·經筵。
下直,慶尙右兵使閔栐。
閔應亨以漢城府言啓曰,以本府囚人眞玉等三名,移刑曹事草記,傳曰,此事,何以今始回啓耶,傳敎矣。所當卽爲回啓以處,而判尹臣金自點方在呈告中,左尹尹暉以句管堂上長在本所,欲待三堂上齊會,相議以覆,故事勢自致遲延。今承下敎,不勝惶恐之至。敢啓。傳曰,知道。
數字缺金差一行,鳳山替馬直。以下缺
傳于崔葕曰,各官胡差處,別給細木,其依前例耶?問于備局回啓。
崔葕啓曰,以擊錚人李暹元情公事,該曹回啓,循例踏啓而下矣。臣與同僚細見其元情,節節有難辨之端,雖明察秋毫之人,固不可一言斷定,而該曹徒以詆毁訟官爲懲,不知曲折。只曰,理直者豈有落訟之理?理直落訟,自古何限,拈此決斷,似未妥當。且訟事之曲直,雖不敢知,而該曹所爲,誠欠反覆詳愼之意。臣待罪該房,惶恐敢啓。傳曰,見屈者誣飾之言,有難取信。然啓辭如此,令該曹更爲詳察。
掌令兪守曾來啓曰,措語已見上。請林慶業·朴亟命拿鞫,依律定罪,張紳罷職,私商人竝爲拿來,按律處斷。答曰,不允。
掌令兪守曾來啓曰,措語已見上。公淸兵使宋英望,亟命遞差,其代各別擇送。答曰,不允。
正言李海昌來啓曰,措語已見上。請亟命林慶業·朴拿鞫定罪,張紳罷職,私商梟示。答曰,不允。
傳于閔應亨曰,明日啓覆時,産室廳入直承旨入侍。
行司憲府大司憲臣金尙憲,伏以,臣旣衰老,重病暴發,眞元未復,遽出供劇,陰陽外寇,榮衛內傷,區區一身,所餘幾何?顧不敢固請辭呈者,庶冀稍獲良已,雖不能奔走先後,補塵露之微,亦欲出入禁闥,瞻望天顔,少展隨事進規之誠矣。頃日入侍,不任形骸,啓辭未終,猝得眩暈,咫尺之地,且顚且仆,失朝見之體,駭衆人之視,志願未效,愆過益彰,慙惶愧慄,若無所容。臣貪戀恩寵,冒進不退,蔑廉喪恥,羞辱淸班,將何以糾攝群僚,振肅頹綱乎?此臣之所以異數之下,尙不知止,更竭微誠,復瀆宸嚴者也。伏乞聖慈,俯垂矜愍,亟命遞臣職,以安愚分。臣於疾病之中,又有所感焉。臣中年百病,身事五六字缺方藥,而所言各異,未知適當。五六字缺,刀圭之力,不能救沈痼之疾,六七字缺惓繼之。自念平日所戈伐者五六字缺靜坐安養,則亦可以得期頤之壽,醫於吾何有?殊不知良時易往,暮景如飛,千金之軀,忽然若朝露,客邪交侵,鬼事漸迫,撫躬悲歎,將復何及?當時有勸臣以神丹·妙訣,保元延壽之術者,不用其言,以至於此,臣不勝悔恨哀憐之心。伏願殿下,勿以臣言爲狂妄,於保養聖體之方,務盡其極,益修祈天永命之道,以基億萬年無疆之福。臣危衷所激,有懷畢陳,愚戇僭率,死罪死罪。取進止。答曰,省箚具悉卿懇。卿其勿爲固辭,更加調理察職。且箚末所陳,當留念焉。
行兵曹判書臣李弘胄,伏以,人之不可强而能之者,精神與筋力也。職務之閑劇不同,精力之老少有別,煩劇之任,雖以少壯者,以下缺燼餘
上在昌慶宮。停常參·經筵。
以義禁府朴瀰等上言粘連大臣收議,傳曰,原任大臣處,竝爲問啓事,言于禁府。禁府謄錄
上在昌慶宮。停常參·經筵。
有國忌齋戒。
中殿,産室廳問安。答曰,知道。嬪宮,産室廳問安。答曰,知道。
修撰金益熙辭職上疏。遞差。玉堂日記
上在昌慶宮。停常參·經筵。
有國忌。
崔葕以都摠府言啓曰,副摠管吳竣,會同分軍事,除標信。內兵曹進去之意,敢啓。傳曰,知道。
以禮曹藏氷公事,傳于閔應亨曰,今年各司分定負氷軍數,何以與上年不同乎?
閔應亨以禮曹言啓曰,以禮曹藏氷公事。傳曰,今年各司分定負氷軍數,何以與上年不同乎事,傳敎矣。藏氷時負氷軍數,必須六七字缺雖無貢物,而下人裕足衙門五六字缺酌定名數,故今年磨鍊,亦據上年例,一樣施行,而其中掌隷院·典牲署·內贍寺·東部·軍器寺·惠民署等六司,則各因本衙門殘弊,不堪應役之報,各減半名,而軍器寺則元定十三名太多,故特減一名,而以此減定之,若推移分定於稍實處,軍資監·中部各加一名,平市署加半名,司圃寺·內資寺則雖曰殘司,亦是貢物衙門,而爲其上年不定,物力休息不定,各半名,此外各司則依上年磨鍊矣。敢啓。傳曰,知道。
行大司憲金尙憲啓曰,頃日林慶業等請罪論啓之初,臣意金差在館,不欲宣露,與城上所李時稷相議,通于政院,俾不出朝報矣。今聞物議,以爲如此處置不當,諱虜人之聽而祕密啓事,失臺諫之體爲譏。臣老昏錯謬,有此失體,厚招物議,決難苟冒,請命遞斥臣職。答曰。以下缺
正言李海昌啓曰,臣卽接大司憲金尙憲引避之辭,乃林慶業等請罪祕密事也。臣之意見,旣與大司憲同,而其時本院長官呈告,亞長未肅拜,臣與正言嚴鼎耉相議,構草論啓之際,臣意以祕密爲未妥,簡通于憲府曰,臺諫祕密,事涉未安,況此論,尤無可祕之事乎?然所論旣同,貴府必欲終始以祕密爲之,本府不祕立異云云。而簡通未及之前,憲府城上所已詣臺廳。臣以此意言之,答曰,僚言亦然,但都憲方在呈告中,勢難相議變通,姑待後日云云。臣誠然可言,待于出仕,而更爲通議商定矣。今者金尙憲以此引避,當初旣同其議,臣何敢獨免物議乎?請命遞斥臣職。答曰,以下缺
掌令兪守曾啓曰,臣旣見大司憲金尙憲引避之辭,以林慶業等祕密論啓數字缺出仕之後,以城上所累日連啓,物論囂然。臣之所失,與同僚無異,臣安敢晏然在職乎?請命遞斥臣職。答曰,勿辭。
持平金汝鈺啓曰,臣以至陋,忝叨匪據,筋力所及,奔走不暇,而不幸有疾,冒陳危懇,未蒙恩遞,自底僭越,臣罪至此,死無所辭。且頃日林慶業等請罪論啓之日,同僚以祕密入啓,簡通于臣數字缺。愚意以爲,國綱解弛,人不畏法,邊臣無識,自毁防禁,凡在瞻聆,莫不寒心。敵人在館,不宜數字缺祕密入啓,亦或一道。故以謹悉書塡之後,臣亦以代行城上所,連日論啓矣。今見大司憲金尙憲避嫌之辭,則論事失體,厚招物議之失,初無異同,勢難苟冒。而況臣來自遠方,聞見孤陋,而竊觀世情以下缺
上在昌慶宮。停常參·經筵。
行大司諫洪命耉啓曰,兩司多官,以林慶業等事祕密之啓,皆引避,臣當處置,而伏見持平金汝鈺避嫌中,更擧洪柱一之事,極其狼藉,臣竊訝焉。洪柱一以年少名官,嗜酒畜娼,若謂之不自檢束,則猶或可也。所謂數字缺猥濫之說,實出於無根,而又曰蔑法敗禮,見棄士類,雖微末之官,尙不如此情外之言,橫加勒定,況旣六七字缺抱冤而莫之何,則豈不冤憫而數字缺待士哉?柱一之妻,卽臣外四寸妹也。柱一之常時所行,與汝鈺所斥之辭,一毫近似,則一家之人,必先知之,而後他人得知。臣何敢爲柱一,飾辭營救於君父之前哉?但柱一爲人,氣銳好勝,喜言人過,人亦嫉之者多矣。人言之來,渠實自取,而至於彈劾猝發,則物議之譁然,亦其然矣。臣與柱一,旣是四寸之親,嫌於申理而含糊泯默,則未免於自欺臣心,而有所隱於聖明之下矣。處置之際,雖無相避之法,不敢晏然處置。昨日日勢已暮,今始來避,所失尤大,請命遞斥臣職。答曰,勿辭。
具鳳瑞以兵曹言啓曰,今月二十八日,忠翊衛池應洛·烽燧軍崔彦福等稱名人,自金虎門入來,差備門外擊錚,極爲駭愕,令攸司囚禁治罪。同門守門將南斗一,常時不能禁斷,以致闌入之罪,推考,何如?傳曰,依啓。
正言李海昌來啓曰,措語見上。請亟命林慶業·朴拿鞫定罪,張紳罷職,私商等梟示。答曰,不允。
具鳳瑞,以兵曹言啓曰,當日校生李榕稱名人,自宣仁門入來,差備門外擊錚,極爲駭愕,令攸司囚禁治罪。同門守門將南宮莢,常時不能禁止,以致闌入,亦非矣,請推考。傳曰,知道。
閔應亨,以戶曹言啓曰,以本曹出稅等第數字缺以啓草記,傳曰,半行缺加一倍之邑,當出十二斗五六字缺爲言耶?似涉不察,此意言之事,傳敎矣。每結十斗等語,似爲加設之辭,以明出役之相懸耳。實非有所考據而發者,今因聖敎,此一款,改其措語以啓之意,敢啓。傳曰,知道。
閔應亨,以戶曹言啓曰,量田新結定奪行用之後,竊聽外方物情,湖西最爲稱便,湖南亦自妥帖。獨嶺南一邑,囂然稱悶。朝廷雖以本道新結最多之故,特減西糧九升,而民言猶不止。臣等初謂本道品官,漏結甚多,一朝盡露,宜其不悅者衆,不可以此撓改數字缺命,故方伯陳啓,筵臣上章,道內五六字缺疏,而皆爲防啓矣。近日將本道半行缺兩相比較,則加一倍者七邑半行缺二,以上四邑半行缺言之,則上年出米四斗半行缺邑,上年出米四斗者,則今年半行缺結布收米所減之數,不足以當其數字缺所加之數,而嶺南納稅之際,海路最遙,數字缺亦且不近,其輸運之難,非他道比。以此思之,本道民情之訴悶,亦有所以,而前日榻前降等之敎,及其後勿計節晩,理宜變通之敎,其必有見乎此。故臣等上遵聖旨,下採民情,將各官加結分數多少,其出稅等第,次次計減,別單開錄以啓,仰候睿裁。傳曰,依啓。燼餘
侍講院啓曰,上番六員內,輔德趙絅在外,未及上來,兼輔德沈之源本職避嫌,時未處置,兼弼善未差,兼文學尹棨妻母服制,弼善宋時吉以藏氷都廳,自直所肅拜出去,文學宋希進身病劇重,不得運身,勢難入直,他無替直之員。不得已以下番一員推移,姑陞上番,何如?傳曰,依啓。春坊日記日記郞廳申命佐書。柳一相校。
上在昌慶宮。停常參·經筵。
上在昌慶宮。停常參·經筵。
有政。吏批,以尹坵爲副修撰。玉堂日記
禁府啓曰,近來連有公故,本府久未開坐。今日同知事臣李必榮,方入直摠府,故至於晝仕標信啓請。仕進之際,新除授判府事臣金藎國,與同知事臣尹毅立,法當相避,在下應遞,今日不得開坐之意,敢啓。傳曰,知道。禁府謄錄
吏批,以宋希進爲持平,金重鎰爲正言,成以性爲文學,金益熙爲司書。春坊日記
上在昌慶宮。停常參·經筵。
侍講院啓曰,本院上番六員內,輔德趙絅耳腫方重,呈辭到院,兼輔德沈之源實職肅拜,弼善宋時吉藏氷都廳出去,兼弼善未差,兼文學尹棨妻母服制未盡,文學宋希進昨日政移拜持平,今曉肅拜出去,新除授文學成以性時未肅拜,他無替直之人。輔德沈之源,文學成以性,竝牌招,使之推移入直,何如?傳曰,依啓。春坊日記
上在昌慶宮。停常參·經筵。
上在昌慶宮。停常參·經筵。
謝恩,副校理尹坵。玉堂日記
初昏,流星出天中,入東方天際,狀如甁,尾長七八尺許,色赤,光照地。夜五更,黑雲一道如氣,起自東方,直指坤方,長十餘丈,廣尺許,良久乃滅。春坊日記
上在昌慶宮。停常參·經筵。
有政。吏批,尹坵爲正言,金壽翼爲修撰。玉堂日記
上在昌慶宮。停常參·經筵。
上在昌慶宮。停常參·經筵。
謝恩,修撰金壽翼。玉堂日記
以義禁府粘目許詳等按律處斷事,傳曰,此公事,令新判府事,回啓。
備邊司啓曰,義州府尹林慶業拿來事,已爲啓下。府尹可合之人,極擇差出,一二日內給馬急急下送,而林慶業,交代後拿來似當。敢啓。傳曰,依啓。禁府謄錄
辰時,日暈,暈上有冠,色內赤外靑。未時,日暈右珥。春坊日記
上在昌慶宮。停常參·經筵。
中宮殿昇遐。玉堂日記
禁府啓曰,義州府尹林慶業拿來事,命下矣。府郞廳所當卽日下送,而因備邊司啓辭,新府尹交代後拿來事,又爲命下。新府尹下去時,府郞廳一時發送之意,敢啓。傳曰,知道。禁府謄錄
夜二更,月暈。春坊日記
上在昌慶宮。停常參·經筵。
辰時,日暈。春坊日記
上在昌慶宮。停常參·經筵。
上在昌慶宮。停常參·經筵。
上在昌德宮。停常參·經筵。
上在昌慶宮。停常參·經筵。
自昧爽至辰時,有霧氣。未時,日暈。申時。日有左珥。春坊日記
上在昌慶宮。停常參·經筵。
禁府啓曰,趙侃·趙玉等,竝分揀事,判下矣。放送之意,敢啓。傳曰,知道。禁府謄錄
自辰時至午時,日暈兩珥。未時,日暈兩珥,暈上有冠,有背,暈下有履,左右有戟,色皆內赤外靑,白虹出自右珥,環繞指北,良久乃滅。春坊日記
上在昌慶宮。停常參·經筵。
有政。吏批,以趙絅爲應敎。玉堂日記
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
禁府啓曰,禮曹傳報內,自初喪二十七日至,各衙門不爲用刑事,啓下,故來丙子年初五日至,本府不得用刑之意,敢啓。傳曰,知道。禁府謄錄
訓局啓曰,本局郞廳·諸將官,今秋冬等褒貶,當爲次第,而提調綾城府院君臣具□,病不得進參,兵曹判書臣李□□,以病不爲來參,禮曹判書臣洪□□,以看山在外,戶曹判書臣崔□□,□國葬都監堂上,無暇來會,不得備員。本監褒貶,無與同議,限內未及啓本,待諸提調會議等第之意,敢啓。答曰,知道。
上在昌慶宮。停常參·經筵。
上在昌慶宮。停常參·經筵。
應敎趙絅辭職上疏。遞差。玉堂日記
以義禁府機張縣監金曇議處,傳曰,御史持來文書入之事,傳敎據,不法文書,卽爲入啓。禁府謄錄
上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
有政。吏批,以鄭太和爲應敎,金壽翼爲副校理,愼天翊爲修撰,金益熙爲副修撰,金慶餘爲吏曹正郞。玉堂日記
上在昌慶宮。停常參·經筵。
謝恩,副校理金壽翼,副修撰金益熙。玉堂日記
侍講院啓曰,本院下番,實·兼官竝四員內,司書金益熙昨政移拜修撰,今朝肅拜出去,而其代未差。兼司書金慶餘方在應罷中,不得行公。說書兪㯙時未肅拜。兼說書南老星方患痘瘡,勢難察任。今日下番,將爲闕直,說書兪㯙牌招,肅拜入直,何如?答曰,依啓。
巳時午時,日暈兩珥,白氣一道,出自左珥,長二三丈,廣尺許,良久乃滅。申時,日暈兩珥。春坊日記
上在昌慶宮。停常參·經筵。
有政。吏批,吳端爲校理,吳達濟爲副修撰。玉堂日記
上在昌慶宮。停常參·經筵。
謝恩,應敎鄭太和。玉堂日記
上在昌慶宮。停常參·經筵。
以禁府柳汝恪定配單子,傳曰,判付內削職二字,付標以入。禁府謄錄
辰時巳時,日暈。春坊日記
