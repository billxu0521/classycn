上在慶熙宮。停常參·經筵。
大殿·中宮殿,內閣·政院·玉堂·朝延二品以上·六曹堂上·奉朝賀正朝單子問安。答曰,知道。世子嬪宮,內閣·政院·玉堂單子問安。答曰,知悉。世孫宮,內閣·政院·玉堂·朝廷二品以上·六曹堂上·奉朝賀單子問安。答曰,知道。
李穆淵啓曰,大司憲宋穉圭,掌令睦仁培,持平李齊松在外,執義黃基安差祭,掌令姜繼遇,持平李升坤呈辭,監察茶時之意,敢啓。傳曰,知道。
王若曰,是日卽月正元日也。顧今艱虞溢目,百度解紐,豈無可警可飭之事,而予則曰,課勸農功,最爲目下急務。蓋農者不可緩也。無農則無食,無食則無民,無食無民,且將無國。予小子夙宵憂遑,恤恤乎稼穡之孔艱,憧憧乎雨暘之時若,耿然一念,罔敢自安,而旱澇爲害,仍歲告歉,蕩析之苦,顚連之患,將不能聊生,惟彼赤子,何嘗獲罪於天哉?職由涼德淺誠,未能上格仁昊,致此災荒,靜言以思,寧不懍然而悚,赧然而愧哉?再昨年三道被災,可謂孔酷,而至於昨秋失稔,雖緣雨水之愆宜,實由人工之不逮。苟能耕耨及時,播種如期,則庶或有望於小康,而奈之何纔經歉歲,民無固志?爲字牧者,亦不能殫心董勵,遂至於荐饑,而亦惟曰非我也,歲也。是何異於不食而望其自飽乎?雖在屢豐之餘,興作之節,固不可虛徐。若於今年,又復惰怠失時,則非直無秋,必將盡劉,豈不大可懼哉?咨爾八道·四都方伯·守臣曁列邑守宰之臣,咸聽予言,各盡乃心,先自于耟,不奪不撓,或省或助,溝洫之壅閼者,疎而滀之,菑畬之陳廢者,闢而易之。以豫以時,克盡事功,而凡民之貧而不能致力,怠而不肯服勤者,爲守宰者,賙賉而導率之,爲守宰而或忽於勸相勞敍之方者,考課黜陟,有方伯存焉,其各勉諸。嗚呼,願豐之心,何歲不切,而有民有國,亶係於今秋之大有,予言至此,豈惟守土之臣,惕然警省,一心對揚,亦惟我八路之民,想有以知予至意,予不多誥。
傳于張敎根曰,奉朝賀南公轍內外,領議政李相璜,領府事鄭晩錫,令該曹,歲饌外食物衣資加送,仍令存問以來,故領議政金致仁妻李氏,故右議政林漢浩妻李氏,故右議政金履喬妻魚氏,故晉安君彦植妻愼氏,竝依昨年例擧行。
李恒權啓曰,卽見光陵獻官洪羲祖書啓,則受香之日,陪香祝至閤門前,承傳·承言色等,一齊呼唱,攔過香路,令政院稟旨,承傳·承言色等及呵止香吏之掖隷,從重科罪爲辭矣。香祝所重,何等敬謹,而中官之攔過,掖隷之呵止,事未前有,萬萬驚駭。當該中官,竝所當重勘,而本院請推之外,無他可施之罰,何以爲之,而掖隷等,令攸司從重科治,何如?傳曰,允。中官竝令該府拿處。
以兼弼善金景善牌不進罷職傳旨,傳于張敎根曰,只推。
兵曹口傳政事,以李紀淵·朴永元爲都摠管,李憲球·李奎鉉·尹致謙·李瀅夏·金熙華·柳和源·柳相穆爲副摠管。
兵曹,副摠管單朴永元。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而正朝相値,不得設行之意,敢啓。傳曰,知道。
張敎根,以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣。今年卽永禧殿酌獻禮年次,今番太廟展謁時,永禧殿展謁之禮,不爲磨鍊之意,敢啓。傳曰,知道。
又以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。
又以奎章閣言啓曰,箋文封進,事體甚重,而原任直閣金邁淳,以慶州府尹,謂有情勢,正朝箋文,不爲封進,誠極未安。從重推考,何如?傳曰,允。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
上在慶熙宮。停常參·經筵。
李恒權啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
又啓曰,同副承旨李穆淵,今日不爲仕進,卽爲牌招,何如?傳曰,允。
假注書尹敎成書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣。仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
李恒權啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以李豐翼爲假注書。
張敎根啓曰,吏曹郞廳來言,應資老人加資下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書朴宗薰,參判金道喜,參議洪穉圭,俱爲病不來,不得開政云。竝卽牌招,何如?傳曰,允。
張敎根,以吏曹言啓曰,黃岡縣降號今年已準十年之限,還陞黃州牧使,而時縣監趙敏永,未經三品,依例改差,何如?傳曰,允。
李穆淵,以兵批言啓曰,黃岡縣監,陞爲黃州牧使事,自吏曹啓下矣。黃岡鎭兵馬節制都尉,改以黃州鎭兵馬僉節制使,黃岡鎭管守令邊將,改以黃州鎭管啓下之意,敢啓。傳曰,知道。
張敎根,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,行判書朴宗薰牌不進,參判金道喜進,參議洪穉圭牌不進,右副承旨張敎根進。啓曰,行判書朴宗薰,參議洪穉圭竝牌不進,小臣獨政未安,何以爲之?敢稟。傳曰,仍爲之。
又啓曰,黃州牧使,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
又啓曰,全州都護府判官,今當差出,而本府以營下劇邑,物衆地大,素稱難治,不可不擇差,他道有聲績已準限守令,竝擬,何如?傳曰,允。
以李公翼爲正言,徐念淳爲兼司書,李基栽爲兵曹參判,李奎秀爲司僕僉正,李羲平爲黃州牧使,金東健爲泰川縣監,興宣副正單昰應,廣興直長單朴基鎬,軍器直長單姜千周,奉事單朴枝泰,副奉事單李春命,參奉單金廷炫,分奉常寺直長單許懋,分考官單薛榘,前兵使許溟,前同知林壽星·池在鴻,以上今加嘉義,前水使柳弘源,前府使南志復,前五衛將朴宗俠,以上今加嘉善,前獻納徐洛淳,前掌令金鎭聲·朱弼相·韓夢奎·李昌心,前牧使李潢,前縣令徐有積,前僉正尹亨三,前察訪康國愼,以上今加通政,朝官年八十依定式加資事,承傳,故防禦使具埱贈兵參例兼訓都,全羅兵使具錫朋考。
兵批,判書徐耕輔病,參判未差,參議洪祐燮入直進,參知李寅敎病,同副承旨李穆淵進,同知單扈德亨,僉知單金璹,護軍李志淵,副護軍徐萬淳,副司果玄鎭商,以上竝單付。
吏批,再政。以兪象煥爲文學,趙濟晩爲全州判官,生員睦安中,掌令睦仁培父,幼學韓公善前持平韓兢人父,金龍觀前持平金永基父,河啓海前持平河錫洪父,李東燦持平李升坤父,金章煥前持平金持泰父,李道一前持平李秉德父,安時亮前掌令安亨鎭父,文養眞前掌令文致中父以上侍從臣父年七十,今超通政加資事,承傳。
兵批,再政。同知金應秋,護軍柳弘源·南志復·朴宗俠,副護軍徐洛淳·金鎭聲·朱弼相·韓夢奎·李昌心·李潢·徐有積·康國愼·尹亨三,以上竝單付。
以吏曹參議洪穉圭牌不進罷職傳旨,傳于張敎根曰,只推。
李穆淵,以備邊司言啓曰,今當春務將殷之時,雖非災邑,亦難曠任,新除授守令,竝令明日辭朝,差員及受由上京守令,一體催促下送,何如?傳曰,允。
張敎根,以吏曹言啓曰,因備邊司草記,新除守令,竝令明日辭朝,差員及受由上京守令,一體催促下送事,允下矣。自臣曹催促,則寧邊府使徐箕淳,金海府使申在健,北靑府使林永洙,中和府使鄭宅善,靈巖郡守李重榮,祥原郡守朴熙聖,价川郡守柳相質,固城縣令金洛駿,南海縣令沈肇永,慶山縣令朴宗采,昌平縣令權涑,歙谷縣令魏煥喆,龍岡縣令李謙在,鏡城判官李文欽,庇仁縣監柳基豐,鎭安縣監趙然明,咸悅縣監金炳斗,懷仁縣監金啓洽,橫城縣監鄭裕俊,求禮縣監李敎益,彦陽縣監王熙澤,興德縣監崔允瑾,谷城縣監李鍾稷,俱爲明日辭朝云。差使員成歡察訪李旭馨,明日下去云。受由上京守令遂安郡守李正耆,文化縣令洪益謨,俱爲明日下去云。安岳郡守趙斗淳,以爲身病猝重,不得下去云。其身病旣如是沈重,則有難等待其差歇,罷黜,何如?傳曰,允。
又以戶曹言啓曰,京畿陸運邑稅穀,各該邑守令,趁歲前領民親納,若或過歲,則草記論勘,卽受敎定式也。壬辰臘月,有數三邑如干未畢納處,而以其慘歉,不爲苛責矣。昨年則龍仁·富平·仁川·陽川·始興·果川·永平等七邑全數不納無難越歲,有違受敎,大關紀綱,上項七邑守令,令該府拿問嚴勘,何如?傳曰,允。
又以戶曹言啓曰,田稅卽惟正之供也。所重自別,上納有限而京畿竹山·陽智·振威·砥平·楊根等五邑,壬辰條田稅越歲不納,事未前有,萬萬駭然。上項五邑前後守令,令該府拿問嚴勘,何如?傳曰,允。
李穆淵,以備邊司言啓曰,本司武郞廳尹惠鎭,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,本司武郞廳梁柱三奔走勤仕,已滿十五朔,依例六品遷轉事,捧承傳施行,何如?傳曰,允。
又以司僕寺一二提調意啓曰,假內乘趙羲元,身病猝重,呈狀乞遞,不可强令察任,今姑改差,其代,令該曹口傳差出,何如?傳曰,允。
上在慶熙宮。停常參·經筵。
李穆淵啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
李恒權啓曰,右承旨安光直,左副承旨鄭鴻慶,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴永元·李敦榮落點。
李恒權啓曰,新除授同副承旨李敦榮,卽爲牌招,何如?傳曰,允。左承旨一體牌招。
李豐翼在外,代以吳泰權爲假注書。
傳于李恒權曰,明日出宮門路,以廣達門爲之。
傳于李敦榮曰,守令有闕之代,令該曹口傳差出。
吏曹口傳政事,以洪章燮爲咸陽郡守,李啓朝爲安岳郡守。
傳于李敦榮曰,發遣吏郞,諸執事淸齋與否,摘奸以來。
以咸鏡監司權敦仁狀啓,永興府使尹載鍵身死事,傳于李敦榮曰,令該曹口傳差出,催促下送。
吏曹口傳政事,以洪遠謨爲永興府使。
張敎根,以弘文館言啓曰,上番校理臣李垿,以宗廟春享大祭祭官,今日議政府肄儀時,晝仕出去之意,敢啓。傳曰,知道。
李恒權,以禁衛營言啓曰,本營哨官朴敬先,以火藥庫入直將領,管下軍,旣不能操束,終又瞞告,揆以紀律,萬萬駭然。嚴棍汰去之意,敢啓。傳曰,知道。
李穆淵,以義禁府言啓曰,竹山府使洪建錫,前府使李顯夔,陽智縣監李台升,振威縣令李儒勝,砥平縣監鄭祉榮,前縣監朴宗琰,楊根郡守鄭善敎,前郡守趙鎭剛,龍仁縣令李漍,富平府使申在順,仁川府使李益秀,陽川縣令金晉敎,始興縣令沈碩奎,果川縣監金宇鉉,永平縣令呂東奎等,竝拿問嚴勘事,傳旨啓下矣。李益秀,前以他罪,已爲就理,洪建錫,以兼營將守令,時在任所,依例發遣府書吏,差兼官後拿來,李顯夔,下去江原道春川地,趙鎭剛,前以他罪,定配於公忠道鎭川縣,李台升·李儒勝·鄭祉榮·鄭善敎·李漍·申在順·金晉敎·沈碩奎·金宇鉉·呂東奎等,竝時在任所云。朴宗琰,以平昌郡守,亦在任所云。依例發遣府書吏羅將,竝拿來,何如?傳曰,竝待待命拿囚。
上在慶熙宮。停常參·經筵。
社稷祈穀大祭親傳香入幕次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
藥房都提調沈象奎,提調朴宗薰,副提調金弘根啓曰,歲籥載新,景籙滋至,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
傳于李恒權曰,侍衛軍兵毛具。
傳于張敎根曰,禮房承旨馳詣社稷,奉審摘奸以來。
李穆淵啓曰,假注書吳泰權受點經宿之後,謂有身病,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
吳泰權拿處,代以兪致崇爲假注書。
李敦榮啓曰,兵曹參判李基栽,除拜後過三日不爲出肅,依定式推考警責,仍卽牌招察任,何如?傳曰,允。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李恒權,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
又以備邊司言啓曰,卽見度支草記,有畿邑十二守令拿勘之擧矣。田稅,正供也,事目至重,受敎甚嚴,此而違越,烏在其金石著令之本意哉?斷當斷以當律,以戢來後,該曹請勘,事體誠然。第畿邑荐荒,賑救方始,此際曠任,實爲可悶,決不可無權宜闊狹之政,今此請拿諸守令,姑令戴罪擧行,待畢賑拿處,施以正稅愆限之律,而其時如有尙未準納之邑,則以加等照勘之意,一體分付,何如?傳曰,允。
甲午正月初四日辰時,上詣崇政殿月臺。社稷祈穀大祭香祝親傳入侍時,行都承旨金弘根,行左承旨朴永元,行右承旨李恒權,左副承旨張敎根,右副承旨李穆淵,同副承旨李敦榮,假注書尹敎成·李源庚,記事官曺雲承·洪說謨,檢校直閣徐萬淳·李景在,待敎金學性,以次侍立。時至,通禮跪啓外辦,上具翼善冠·衮龍袍,乘輿出興泰門。藥房都提調沈象奎,提調朴宗薰,副提調金弘根進前奏曰,寒事未弛,侵早勞動,聖體,若何?上曰,一樣矣。寢睡·水刺之節,何如?上曰,一樣矣。仍進發至崇政殿月臺,通禮跪啓請降輿,上降輿,通禮前導就褥位南向立,引儀引初獻官判敦寧府事金在昌,陞詣褥位之左。通禮跪啓請跪,上跪,香室官員奉香祝,跪授敎根,敎根東向跪進,上受香祝授在昌,在昌跪受興。通禮跪啓請興,上興,通禮前導,降就階下祗送位西向立,在昌奉香祝,由正路出。通禮跪啓請鞠躬,上鞠躬,香祝過後,通禮跪啓請平身,上平身。通禮跪啓請入幄次,上入幄次,通禮跪啓外辦,上出次。通禮跪啓請乘輿,上乘輿出崇政門,由廣達門·顯謨門·興泰門還內,出標信解嚴。諸臣以次退出。
上在慶熙宮。停常參·經筵。
張敎根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴永元啓曰,行右承旨李恒權,右副承旨李穆淵,今日不爲仕進,竝卽牌招,何如?傳曰,允。
張敎根啓曰,備邊司郞廳來言,今日賓廳日次,而領議政李相璜,左議政沈象奎,俱有身病,右議政未差,不得來會云矣,敢啓。傳曰,知道。
朴永元啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以徐耆淳爲假注書。
傳于李恒權曰,出宮門路,以廣達門爲之。
傳于張敎根曰,發遣吏郞,諸執事淸齋與否,摘奸以來。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默,正言李公翼牌不進罷職傳旨,傳于李恒權曰,只推。
以右副承旨李穆淵牌不進罷職傳旨,傳于朴永元曰,只推。
張敎根,以侍講院言啓曰,新除授文學兪象煥,兼司書徐念淳,除拜屢日,尙未出肅,竝卽牌招察任,何如?傳曰,允。
又以侍講院言啓曰,說書兪致崇入直矣。移直堂后下番闕直,事甚未安。兼說書徐憲淳,翰林除本仕,司書韓宓履,兼司書徐念淳,竝卽牌招,推移入直,何如?傳曰,允。
李恒權,以都摠府言啓曰,副摠管金熙華,以宗廟·永寧殿春享大祭終獻官,祭物看品事,晝仕出去之意,敢啓。傳曰,知道。
又以兵曹言啓曰,今正月初七日宗廟·永寧殿春享大祭時,守門當爲塡差,而本曹郞廳·都摠府郞廳·五衛將除入直與在外,排擬苟艱,依定式軍門將官,代差以入之意,敢啓。傳曰,知道。
上在慶熙宮。停常參·經筵。
宗廟春享大祭香祝親傳還內後,內閣·政院·玉堂·藥房口傳問安。答曰,知道。
李穆淵啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
傳于李恒權曰,侍衛軍兵毛具。
傳于張敎根曰,禮房承旨馳詣宗廟·永寧殿,奉審摘奸以來。
金弘根啓曰,事變假注書方啓霙,身病猝重,勢難察任,今姑改差,何如?傳曰,允。
方啓霙改差,代以白潤鶴爲事變假注書。
李敦榮,以禮曹言啓曰,太廟歲首展謁吉日,以何官推擇乎?敢稟。傳曰,念間擇入。
又以禮曹言啓曰,以太廟展謁取稟草記傳曰,念間擇入,以眞殿展謁取稟草記傳曰,太廟展謁日,同爲磨鍊事,命下矣。展謁吉日,令日官朴周煥推擇,則今正月十七日·十九日俱吉云,以何日定行乎?敢稟。傳曰,以十九日爲之。
又以禮曹言啓曰,慶熙宮移御時,春秋太廟展謁後,詣昌德宮,拜謁眞殿事,曾有英廟朝丙辰下敎矣。今此太廟展謁後,眞殿拜謁儀節,依例磨鍊乎?敢啓。傳曰,太廟展謁日,同爲磨鍊。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,念後擇入。
又以禮曹言啓曰,以景慕宮展謁取稟草記傳曰,念後擇入事,命下矣。展謁吉日,令日官朴周煥推擇,則今正月二十一日·二十二日·二十五日俱吉云,以何日定行乎?敢稟。傳曰,以二十一日爲之。
以司書韓宓履,兼司書徐念淳牌不進罷職傳旨,傳于李敦榮曰,只推。
李敦榮,以侍講院言啓曰,連日下番闕直,事甚未安。兼說書徐憲淳,翰林除本仕,司書韓宓履,兼司書徐念淳,旣有只推之命,竝卽牌招,推移入直,何如?傳曰,允。
又以弘文館言啓曰,上番闕直,事甚未安。副應敎金羽根,校理李竣祜,副校理李鼎在·徐念淳,竝卽牌招,以爲推移入直之地,何如?傳曰,允。
李恒權,以兵曹言啓曰,景福宮松禁,前後申飭,何等截嚴,而本宮騎兵兪宗大·千福完·康聖振·張大元,宮底民金命哲·尹興祿等,偸斫松木,至爲六株之多,而被捉於訓局禁松云,事關紀綱,萬萬驚駭。犯斫諸漢,移送秋曹,分首從照律嚴繩,常時不飭之入直中官及衛將,竝令該府拿問勘處,何如?傳曰,允。
甲午正月初六日辰時,上詣崇政殿月臺。宗廟春享大祭香祝親傳入侍時,行都承旨金弘根,行左承旨朴永元,行右承旨李恒權,左副承旨張敎根,右副承旨李穆淵,同副承旨李敦榮,假注書兪致崇·徐耆淳,記事官曺雲承·洪說謨,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調朴宗薰,副提調金弘根進前奏曰,朝氣陰冷,侵早勞動,聖體,若何?上曰,一樣矣。仍進發崇政殿月臺,通禮跪啓請降輿,上降輿,通禮前導,就褥位南向立,引儀引宗廟初獻官東寧尉金賢根,永寧殿初獻官南延君球,陞詣褥位之左。通禮跪啓請跪,上跪,香室官員,奉宗廟香祝,跪授敎根,敎根東向跪進,上受香祝,授賢根,賢根跪受興,香室官員奉水寧殿香祝,跪授敎根,敎根東向跪進,上受香祝授球,球跪受興。通禮跪啓請興,上興,通禮前導,降就階下祗送位西向立,賢根·球奉香祝,由正路出。通禮跪啓請鞠躬,上鞠躬,香祝過後。通禮跪啓請平身,上平身。通禮跪啓請入幄次,上入幄次,上曰,問安勿爲之。出傳敎通禮跪啓請外辦,上出次,通禮跪啓請乘輿,上乘輿出崇政門,由廣達門·顯慕門·興泰門還內後,出標信解嚴。諸臣以次退出。
上在慶熙宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
張敎根啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
備忘記,柔遠僉使鄭達倫,幕嶺萬戶金祉恒下直,各長弓一張,長箭一部,片箭一部,筒兒一箇賜給。
傳于李敦榮曰,吏判有闕之代,前望單子入之。
吏曹判書前望單子入之,洪奭周落點。
傳于李敦榮曰,發遣吏郞,諸執事淸齋與否,摘奸以來。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默,正言李公翼牌不進罷職傳旨,傳于李恒權曰,只推。
以副應敎金羽根,校理李竣祜,副校理李鼎在·徐念淳牌不進罷職傳旨,傳于張敎根曰,只推。
以司書韓宓履,兼司善徐念淳牌不進罷職傳旨,傳于張敎根曰,只推。
張敎根,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
李恒權,以兵曹言啓曰,今正月十九日,大駕詣宗廟展謁,詣昌德宮,眞殿展謁時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十八哨,馬軍五哨,訓將率領爲先後廂,禁軍三番隨駕,御將率該廳標下軍及京軍一哨,騎士一番留陣,留營置之,可也。
又以備邊司言啓曰,本司有司堂上李紀淵,職務相妨,兼帶摠管之任,今姑許遞,何如?傳曰,允。
又以備邊司言啓曰,永興府使尹載鍵,在任卒逝,而曾經兵使矣。返柩時擔軍,依法典題給之意,分付所經各道,何如?傳曰,允。
李敦榮,以宣惠廳言啓曰,昨年諸道災結劃下,殆近八萬結之多,値此荐歉,歲入大縮,言念經費,萬萬罔涯。今年京畿·三南·關東·海西營邑需各樣價之分數裁減,依昨年例磨鍊之意,敢啓。傳曰,知道。
又以漢城府言啓曰,孝烈之表著者,每式年歲首抄啓事,曾有定式矣。自各部搜訪報來者,合爲五人,故呈單則移送禮曹,孝烈各人姓名居住,別單書入之意,敢啓。傳曰,知道。
又以漢城府言啓曰,每年歲首,回榜人,各部搜訪報來後草記事,曾有定式矣。今年回榜人職姓名年歲居住及登科年月日,別單書入之意,敢啓。傳曰,知道。
又以刑曹言啓曰,兵曹啓辭內,景福宮松禁,前後申飭,何等截嚴,而本宮騎兵兪宗大·千福完·康聖振·張大元,宮底民金命哲·尹興祿等,偸斫松木,至爲六株之多,而被捉於訓局禁松云,事關紀綱,萬萬驚駭。犯斫諸漢,移送秋曹,分首從照律嚴繩,常時不飭之入直中官及衛將,竝令該府拿問勘處,何如?傳曰,允事,命下矣。兪宗大等,捉來嚴覈,則張大元·千福完兩漢,首先造謀,偸斫六株之狀,箇箇遲晩,兪宗大·康聖振·金命哲,尹興祿等,或以守門軍士,或以城底居民,元株偸斫,雖無所犯,枝葉輸出,渠皆自服矣。謹按律文,則大典通編禁制條,有曰,空闕松木偸斫者,不限年邊遠定配,張大元·千福完,竝依此律,大元咸鏡道端川府,福完平安道龍川府,不限年定配所押送,其餘兪宗大·康聖振·金命哲·尹興祿等,嚴刑一次,懲礪放送之意,敢啓。傳曰,知道。
吏曹判書朴宗薰疏曰,伏以,歲元月正,百祿川至,小大騰祝,普切慶忭。仍伏念臣於見職,才匪可堪,病實難强,義無所據,分亦不稱,左右參量,無說是當。曩在除拜之日,靜言究賢,妄自隱揣,以爲此殆謂臣受恩隆厚,汚不爲辜負之行,粗省羞恥,庶不至放倒之歸耳。由是感激,深自兢惕,黽勉鞠躬,按例趨赴,執跡以論,眞若毅然擔着,恬然蹲冒,曾不自知其服之不衷者,人孰諒臣心之惶懼恧踧,實未嘗食息安也?今焉期會已滿,流光交馳,京察過而歲籥改矣。臣之當遞,夫人知之,於理甚明,譬如風帆渡水,舟旣泊,則急宜登岸,逆旅投宿,天已曙,則唯當理裝,雖以朝家所以處臣者言之,芻狗已陳,筌魚可忘,苟使臣費辭陳懇,援禮巽讓,有若事在可否,自作去就者,則適見其煩文賸語反屬可笑焉耳。雖然,當改之官遲一日,則有苟且之嫌,可去之人留一日,則有淟涊之恥,自臣受任之初,固已不免乎?苟且淟涊之科,況於今日,尙可以蹔時留連而益其過乎?此臣所以不得不疾聲自暴,仰干明命也。且臣性本厭煩,病亦癃痼,而强策垂盡之力,過費旣竭之精,以致眠噉步履,無不受痒,語言視聽,竝失舊度,似此貌樣,卽無論大小差遣,恐無以自效於趨走之恭,苟得卸此匪據,偸取優散,屛事深處,靖潛自養,則縱未能回棹返轡,重挽將頹之景,庶得以收照斂華,少延祗殘之命,其於終始之賜,不亦多乎?蘄嚮所切,言不知裁。伏乞聖慈,俯垂矜察,亟將吏部重任,畫賜遞免,俾遂區區之願,不勝攢手以祝,臣無任云云。答曰,省疏具悉。所請依施。
上在慶熙宮。停常參·經筵。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李穆淵,今日不爲仕進,卽爲牌招,何如?傳曰,允。
傳于張敎根曰,禮房承旨馳詣受香諸處,奉審摘奸以來。
傳于李敦榮曰,十九日眞殿展謁後,自內詣景祐宮展拜矣。該房知悉。
傳于李敦榮曰,二十一日景慕宮展拜,適符誕辰,予小子追慕之誠,當何如也?其日當親行酌獻禮,該房知悉。
李敦榮啓曰,行都承旨金弘根,行左承旨朴永元,行右承旨李恒權不爲仕進,左副承旨張敎根式暇,右副承旨李穆淵牌不進,院中只有臣一人,伴直無人,行右承旨李恒權,所當牌招,而狗於廳規,不得請牌,何以爲之?敢稟。傳曰,牌招。
又啓曰,假注書徐耆淳,身病猝重,勢難察任,今姑改差,何如?傳曰,允。
徐耆淳改差,代以李源庚爲假注書。
李敦榮啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱徐憲淳謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備檢閱朴齊憲·徐憲淳,竝卽牌招入直,何如?傳曰,允。
李恒權啓曰,卽者義禁府都事來言,保放罪人李益秀照律,時囚罪人朴敏昌·吳泰權·元慶謹·崔道亨·鄭啓述·朴繼獜等捧供,當爲擧行,而知義禁金學淳未肅拜,同義禁李惟秀·洪羲瑾,俱有身病,只有判義禁趙萬永一員,不得開坐云。知義禁金學淳,同義禁李惟秀·洪羲瑾,竝卽牌招,以爲備員開坐之地,何如?傳曰,允。
又啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默,正言李公翼牌不進罷職傳旨,傳于李恒權曰,只推。
以右副承旨李穆淵牌不進罷職傳旨,傳于李恒權曰,只推。
以檢閱朴齊憲牌不進罷職傳旨,傳于李敦榮曰,只推。
以檢閱徐憲淳牌不進罷職傳旨,傳于李敦榮曰,只推。
李敦榮,以內醫院都提調意啓曰,提調朴宗薰,時無職名,令該曹口傳付軍職,何如?傳曰,允。
兵曹口傳政事,上護軍單朴宗薰。
李恒權,以兵曹言啓曰,景福宮衛將宋順復·扈德亨,昌慶宮衛將鄭老淳,文臣兼宣傳官趙啓昇,俱以病難供職,呈狀乞遞,文臣兼宣傳官金相稷,除授在外,過限未上來,竝改差,何如?傳曰,允。
又以軍器寺都提調意啓曰,昨冬因特旨,三南·海西三名日方物甲胄價,限三年移劃於營建所矣。本寺財力,自來不敷,一年支放與公下,自其中排比所用,則見今事勢,無從他推移之道,就惠廳儲留中,每年八部價式,限三年次次輸來,以爲依前補用之地,何如?傳曰,允。
又以義禁府言啓曰,保放罪人李益秀,還囚照律以入之意,敢啓。傳曰,知道。義禁府照目,粘連仁川府使李益秀矣本府議啓內,洪州稅船,氷泊本境,火起船中,燒穀旣多,則變在無妄,固難責之於地方官是白乎乃,常時不能善飭之失,在所難免。以此照律,罪杖八十徒二年定配收贖公罪,奉敎依允爲旀,功減一等爲良如敎。又啓目,景福宮入直中官元慶謹·崔道亨,衛將鄭啓述等原情云云。傳旨內辭緣,泛稱遲晩,竝只刑推得情,何如?判付。啓,依允。只除刑推議處爲良如敎。又啓目,龍津前萬戶朴繼獜原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,假注書吳泰權原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,中官朴敏昌原情云云。傳旨內辭緣,泛稱遲晩,所當請刑是白乎矣,曾經長番內傳,勿爲請刑,載在大典通編,議處,何如?判付。啓,依允。
刑曹啓目,粘連長城金福右獄事,朁父雪憤,竟致戕殺之變,爲母治病,能辦割啖之擧,戕殺罪也,割啖孝也。移孝釋罪,雖無律文之可據,竊取戴經原父子之義,恐合商書赦眚災之典,下詢大臣處之,何如?判付。啓,依允。又啓目,粘連松禾車允玉獄事,飮滷之疑,旣破於釵探,行兇之擧,有證於笻奪曰,打曰踼,無異挺刃之喩,以檢以査,俱屬金石之案,訊推取服,何如?判付。啓,依允。又啓目粘連,安岳姜岐鳳獄事,合面縊痕,元非法文之所符,當場踼傷,惟在分野之要害,則紫黯周帀,奚但爲套痕?堅硬闊大,亦豈非鞋傷?更令道臣詳査啓聞後稟處,何如?判付。啓,依允。
檢閱曺雲承疏曰,伏以臣母,年老病痼,寧日恒少,臣自叨是職,請急之章,亦已再三矣。區區懇迫之私,庶蒙日月之照燭,如可得已,何敢煩瀆,而第臣母病,近當木旺之交,又因日候之乖,積氣復肆,感冒隨劇,委頓床笫,症形非細,病裏思臣,促令歸視,臣聞報焦遑,他不暇顧,短章陳籲,徑出禁扄。伏乞聖慈,諒臣至切之移,亟賜鞶遞,治臣擅離之罪,肅勵法紀焉,臣無任云云。省疏具悉。爾具勿辭救護。
上在慶熙宮。停常參·經筵。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨張敎根,右副承旨李穆淵,今日不爲仕進,竝卽牌招,何如?傳曰,允。
備忘記,車嶺僉使白昌鎭下直,長弓一張,長箭一部,片箭一部,筒兒一箇賜給。
李敦榮啓曰,左右史不可不備,檢閱朴齊憲·徐憲淳,旣有只推之命,竝卽牌招,何如?傳曰,允。
李恒權啓曰,臣恒權,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李恒權曰,都承旨許遞,前望單子入之。
承旨前望單子入之,李奎鉉落點。
傳于李敦榮曰,政官牌招開政。
李敦榮啓曰,行吏曹判書洪奭周,參判金道喜,參議洪穉圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
正言李公翼啓曰,臣言議風采,本不合於淸朝耳目之任,而薇垣除旨,忽下於夢想之外,臣感激恩私,義重蹶,而病未出膺,屢違召牌,逋慢之罪,無所容逭,而第臣於合啓中,有私義之不可聯參者,曾叨見職,以此引避,輒蒙體諒,今臣處義,宜無異同。請命遞斥臣職。答曰,依啓。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李恒權曰,只推。
李恒權啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以左副承旨張敎根,右副承旨李穆淵牌不進罷職傳旨,傳于李敦榮曰,只推。
以檢閱朴齊憲·徐憲淳牌不進罷職傳旨,傳于李敦榮曰,只推。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
義禁府啓目,粘連向前吳泰權亦,雖有無妄之病,恩除之下,不卽趨承,極爲稽忽,以此照律,何如?判付。啓,依允。又啓目,粘連向前朴繼麟亦,稅船致敗,雖非境內,報營稽滯,極爲駭然,難免不職之罪,以此照律,何如?判付。啓,依允。又啓目,粘連向前朴敏昌亦,身爲中官,香祝所重,宜無不知,而攔過前路,極爲駭然,以此照律,何如?判付。啓,依允。又啓目,粘連,向前元慶謹·崔道亨等段,身爲空闕守直內官,軍士之偸斫松木,至爲六株之多,焉敢以不知納供乎?其常時不得操束下屬之罪,委之老病,有難容貸,竝只以此照律爲白乎旀,鄭啓述段,身爲衛將,凡空闕有無頉,在所警飭是白去乙,守直軍士偸斫松木,雖非衛將字內,又非本所軍士,則容有分別是白乎乃,其爲不能察飭之罪,在所難免,以此照律,何如?判付。啓,依允。
上在慶熙宮。停常參·經筵。
藥房都提調沈象奎,提調朴宗薰,副提調李恒權啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,左副承旨張敎根,右副承旨李穆淵,今日不爲仕進,竝卽牌招,何如?傳曰,允。
備忘記,安東營將柳敬魯,阿吾地萬戶康鵬翔下直,各長弓一張,長箭一部,片箭一部,筒兒一箇賜給。
傳于李恒權曰,大臣·備局堂上引見。
李敦榮啓曰,臣敦榮,依定式進詣香室,香祝櫃·祝板袱子奉審,則精潔之意,敢啓。傳曰,知道。
李敦榮啓曰,卽伏見公忠監司趙秉鉉湖南運麰護送狀啓啓下者,則群山僉使李玄升,誤書以升鉉,奏御文字,有此疎忽,事甚未安。臣之朦然捧入,不勝惶悚,而該道臣,不可無警,推考,何如?傳曰,允。
李恒權啓曰,因兵曹啓目,黃岡縣監,以黃州牧使復號,兵符令政院改造下送事,啓下矣。兵符旣已新造,黃州牧使所佩右一隻,監營所上左一隻,所管兵營所上左一隻,定禁軍下送,依例分上,舊兵符收聚上送,以爲燒火事,黃海監司處下諭,何如?傳曰,允。
兵曹口傳政事,判府事單洪敬謨。
李奎鉉啓曰,行吏曹判書洪奭周,參判金道喜,參議洪穉圭再牌不進推考傳旨及罷職傳旨,今方捧入,而開政命下之後,如是違牌,事甚未安。判書陳疏,參判所當更請牌招,而係是一日三牌,何以爲之?敢稟。傳曰,參議只推,與參判一體更爲牌招。
傳于李奎鉉曰,吏判疏批已下,卽爲牌招。
李奎鉉啓曰,行吏曹判書洪奭周,參判金道喜,參議洪穉圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,判書洪奭周進,參判金道喜式暇,參議洪穉圭式暇,同副承旨李敦榮進。以兪世煥爲正言,吳取善爲兼文學,朴周壽爲判尹,徐有準爲軍資判官,金駿欽爲禮賓參奉,李正觀爲莊陵參奉,李仁植爲孝昌墓守衛官,內贍主簿朴宗永,濟用主簿崔繼恒相換,行護軍柳河源今加嘉義,資憲金亨宇,今加正憲,以上回榜人,依定式加資事,承傳。
兵批,判書徐耕輔病,參判李基栽病,參議洪祐燮入直進,參知李寅敎病,行右承旨李恒權進,同知單朴昌燁,僉知單李承模,護軍金弘根,副護軍安光直·鄭鴻慶·睦安中·韓公善·河啓海·李東燦·金章煥·李道一·安時亮·文養眞·金龍觀,副司果李公翼·尹福,以上竝單付。
李恒權啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李恒權曰,只推。
以右副承旨李穆淵牌不進罷職傳旨,傳于李恒權曰,只推。
以咸鏡監司權敦仁狀啓,安邊府人物渰死事,傳于李恒權曰,安邊民八名之一時俱渰,極爲矜惻,生前如有身還布,蕩減事,分付,事係民隱,而跨朔之後,漫報於月終者,事涉疎忽,該道臣推考。
李敦榮,以成均館大司成意啓曰,今此監試初試照訖講,前期定日,自本館草記事,已有禮曹節目啓下矣。日字當爲預定擧行,今月十六日爲始,開講之意,敢啓。傳曰,知道。
李恒權,以兵曹言啓曰,今正月二十一日,大駕詣景慕宮展謁,親行酌獻禮時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟例爲之。
又以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,北虞候李鍾文,身病猝重,時月之內,萬無登途赴任之望,呈狀乞遞,罷黜,魚游澗僉使李尙祿老母,今年爲七十八歲,森森坡萬戶金義坤老母,今年爲七十五歲,小坡兒權管咸仁赫老母,今年爲七十五歲,俱以法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
義禁府照目,粘連龍津前萬戶朴繼麟矣本府議啓內,稅船致敗,雖非境內,報營稽滯,極爲駭然,以此照律,罪杖八十收贖,奪告身三等私罪,奉敎依允。又照目,粘連景福宮入直中官元慶謹·崔道亨,衛將鄭啓述等矣本府議啓內,元慶謹·崔道亨等段,身爲空闕守直內官,軍士之偸斫松木,至於六株之多,焉敢以不知納供乎?其常時不能操束下屬之罪,委之老病,有難容貸,竝只以此照律爲白乎旀,鄭啓述段,身爲衛將,凡空闕有無頉,在所警飭是白去乙,守直軍士之偸斫松木,雖非衛將字內,又非本所軍士,則容有分別是白乎乃,其爲不能禁飭,在所難免,以此照律罪,元慶謹·崔道亨等段,以制違律,各杖一百收贖,告身盡行追奪,鄭啓述段,以違令律,笞五十收贖,解見任別敍,竝只私罪,奉敎依允爲旀,元慶謹·崔道亨等段,竝只功減一等爲良如敎。又照目,粘連假注書吳泰權矣本府議啓內,雖有無妄之病,恩除之下,不卽趨承,極爲稽忽,以此照律,罪笞四十收贖,附過還職私罪,奉敎依允。又照目,粘連中官朴敏昌矣本府議啓內,身爲中官,香祝所重,宜無不知,而攔過前路,極爲駭然,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。
行吏曹判書洪奭周疏曰,伏以臣,年迫崦嵫,病纏膏肓,杜門息景,唯符到是竣,千萬不自意,伏承除旨,以臣爲吏曹判書者,臣聞命惝怳,進退失據,殆莫省其置躬之所也。是職之重,固萬萬非臣愚之所能堪也。然臣於年前,曾叨恩除,辭不獲命,亦旣黽俛而出膺矣。今玆天點,又出特簡,苟使臣有可以一分冒當,則又何敢費辭餙讓,逡巡退避,若不知恩造之可感哉?顧臣難進之勢,實有比年前百倍者,臣之駑劣,本不猶人,才識文質,一無所當,其所以奔奏殫竭,庶幾自效者,唯恃其區區之方寸耳。不幸近年以來,榮衛積損,疾恙交攻,沈綿膠痼,百體俱廢,而乃其受傷之偏酷,尤先在於方寸之地,血涸而思慮不續,痰梗而神識都迷,平居事爲,失前遺後,尋常酬酢,十發九錯,昨之所聞,今不復記,朝之所記,夕輒茫然。甚或與人相接,言語未竟,而忽忘其所接之爲何人,所言之爲何事。蓋其源委之深,旣非一日而年積歲劇,有增無瘳,至於前冬今春之交,則又不啻陡加一層,肩鉅任劇,固非夢想之所到,而塵刹涓埃之報,已無復餘望於此生矣。人之做事,專靠精神,而銓衡之職,尤有所別,甄品一時之材俊,秤量百職之當否,錙銖之差,動關治忽,自非有許大聰明足以包羅領略,使當世之士,孰優孰劣,孰長孰短,瞭然於心目之間,則將無以堪其職而辦其事。今臣則雖居恒習孰之人,往往竝與其姓名面貌而不能辨,又何暇論於鑑別激揚之任乎?樗櫟之材,旣不中繩墨矣,而又重以蠧壞駑蹇之步,旣不任鞭策矣,而又從以虺隤,是其爲天下之棄物也,亦決矣。以臣才具,加之癃廢,冗官散秩,尙未可議,而乃使之裒然居六卿之首,是何異雕朽木而樑廈屋,驂病駘而服大路哉?淸朝薦紳,濟濟布列,宿望新資,不患無人,不審聖明,奚取於至庸極陋,已試罔效之一賤品,而不念其礙賢路而病國事,至此極也。負乘招災,尙屬私懼,貽累聖簡,爲罪彌大,歷日跧伏,憂懍交中,左揣右量,萬難承當,玆敢披瀝情實,冒控於召命之下。伏乞聖慈,俯賜鑑照,亟將臣新授銓任,許令鐫改,俾臣獲免於儳冒僨敗之大戾,公私不勝至祝。臣無任云云。答曰,省疏具悉。卿其勿辭行公。
甲午正月初十日辰時,上御興政堂。藥房入診,大臣·備局堂上引見入侍時,都提調沈象奎,提調朴宗薰,副提調李恒權,假注書兪致崇,記事官徐憲淳·洪說謨,待敎金學性,假注書李源庚,事變假注書白潤鶴,領議政李相璜,行判中樞府事李羲甲,行戶曹判書趙萬永,行大護軍朴周壽,守判中樞府事李止淵,知中樞府事朴綺壽,右參贊金箕殷,行大護軍趙寅永·柳相亮,禮曹判書鄭基善,工曹判書李紀淵,行護軍李惟秀·李鐵求,校理李竣祜,以次進伏。醫官金壽仁·李亨基·李顯養·卞文燮,進伏楹外訖。上曰,史官分左右。相璜等進前奏曰,新年景籙滋至,兩殿寶齡彌隆,盛德大化,與歲俱新,世孫宮尺衣漸長,睿學日就,臣等實不勝區區慶祝之至,數日日候,餘寒稍弛,春意頓萌,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。嬪宮新年諸節安寧乎?上曰,一樣矣。世孫宮氣候,何如?上曰,一樣矣。上曰,醫官入診,可也。壽仁等以次診候訖。退伏奏曰,脈候左右三部調均矣。上曰,藥房先退,次對爲之。相璜曰,各道春操稟啓,今已齊到矣。昨年秋操之稟請停止,爲念諸路事勢之難於徵發,秋操旣停,則窮春擾民,尤屬當念,八道·四都水陸諸操巡歷巡點,竝依昨秋例停免,官鎭門聚點,則各別嚴飭,塡伍繕械,俾毋敢視以文具,各樣都試,使之如例設行,而設賑處,則聚點都試,竝令停止,聚點處堤堰之移點完役,依前飭,着意擧行之意,分付,何如?上曰,依爲之。出擧條相璜曰,卽見前平安監司沈能岳所奏,則以爲,昨年寧邊士人池濟穆·康炳奎等,蒙本道殿郞差擬之承傳,而以無見窠,銓曹尙未擧行,其在酬勸之義,有非示信之道,請令廟堂更爲從長稟處矣。以本道殿郞捧收用之承傳,而以時無見窠,經年尙未擧行,殊非信賞之意,臣意則以加資施行,五衛將調用爲好,以此意分付該曹,何如?上曰,依爲之。出擧條相璜曰,卽見統禦使李東膺所報,則本營陸軍番米停退條五十三石十三斗,請以某樣穀給代矣。此是防卒支放之需,而旣入於停退,則不可無給代之政,以該營附近處某樣穀,準折許劃,而待還捧,卽爲充報之意,分付該道該營,何如?上曰,依爲之。出擧條相璜曰,頃因北關道臣狀啓,慶興府移邑撫夷與阿吾地之甲乙便否,令道臣躬審,更爲登聞後稟處之意,覆啓行會矣。卽見該監司權敦仁看審後狀啓,則備陳該府事勢,民情之不得不移邑之狀,亦論兩堡中撫夷形便,可合移設,而仍請令廟堂稟旨分付矣。慶興移邑之論,其來已久,而關防移設,實係難愼,所以前此狀請,有令道臣,更爲躬審以聞之稟覆矣。今見狀辭,水川橫潰,田野汰落,邑治之轉無以成樣,一如前啓,而更就兩處形便,質言五條可否,且財力已有經紀,亦當不至於煩民力而請公貨,利害旣如彼,措處又如此,今不必更爲靳難。然事關邊圉,宜所鄭重,下詢於登筵諸宰中句管堂上及曾經道伯繡衣人諸將臣,處之,何如?上曰,諸臣之意,何如?羲甲曰,臣之待罪北藩,已二十年,慶興移邑之民願,屢見於訴牒,稽諸道內輿論,亦莫不然,移邑一款,尙云晩矣,而撫夷堡·阿吾地兩處形便,甲乙之論,自昔有之。今此道臣之詢物議具意見狀請,以臣愚見,似是確論,惟在廟堂之從長稟處矣。宗薰曰,慶興移邑之論,已近二百年,到今事勢,誠不可緩,而地利便否,其說不一,自昔皆以阿吾地爲歸,未聞撫夷之說。臣於年前省部時,果爲審察,則愚見所及,亦未見撫夷之必勝於阿吾地矣。然今道臣前後狀辭,旣如是詳確,必有所據,臣不敢別立意見矣。萬永曰,慶興移邑之議,其來久矣。其便否利害,臣未見其形便,雖不敢臆對,而以今番道臣狀啓推之,則阿吾地與撫夷兩處論列,瞭如指掌,必有的確之見而然,如欲移邑,則當從道臣之論,似宜矣。箕殷曰,慶興邑治,因水患遷移之論,其來已久,臣之待罪北藩時,亦爲聞知,而事故連仍,未及遍審六鎭諸邑,故阿吾地與撫夷堡形便,不能目覩,今此當否,不敢指一仰對矣。寅永曰,慶興移邑之論,已過百年,無容更議,而臣曾銜命關北,略記阿吾地·撫夷兩鎭形便矣。阿吾地則地雖平廣,濠淺地卑,且距豆滿江爲稍遠,故揆以江防古規,似未緊着,而前有暫移旋撤之擧,則民情不願,可以推知。撫夷則鎭旣臨江,島巒回抱,足爲邑治,但鎭後主峰之壓臨,差爲欠缺,此則雖於移邑之後,徐議備禦之方,未爲晩也。況今道臣,躬審邑鎭,歷陳利害,依此施行,恐合措處之宜矣。相亮曰,慶興移邑之議,其來已久。今此道臣邑倅,擇地請設,必有的確之見,而臣於本邑形址,素甚茫昧,便否有不敢指一仰對矣。基善曰,臣之銜命關北,今爲二十年之久,而尙記慶興邑基,偏側浸墊,其有移邑之議,不但自昔已然,亦嘗屢聞於輿人之論,移邑當否,更無可議,而至於撫夷·阿吾〈地〉兩鎭形便之當否,雖嘗足躡其境,未曾較挈相視,固未知彼此優劣之如何,而阿吾地之暫移旋還,旣有已試之驗,且見道臣狀本,其所條列,極其該備,想必有斟量確見而然,惟在廟堂從長處之耳。惟秀曰,慶興之轉至難堪,撫夷之可合移設,大臣·諸臣,旣有仰奏,臣亦無容他見矣。鐵求曰,慶興移邑之論,已久矣,而道臣之便否所陳,甚爲纖悉,臣無容他見矣。上曰,別無參差之論,依道臣狀請施行,可也。出擧條相璜曰,文科十年人出六,自是法典,而今年亦有準限當陞之人云。依例陞六之意,分付銓曹,何如?上曰,依爲之。出擧條相璜曰,公忠兵使李應植慶尙左兵使沈能俊,當爲追榮,而所後家,則已有贈階,無可施之處矣。前此似此之人,許令以本生家移施,已例爲然,故敢此仰達矣。上曰,依爲之。出擧條相璜曰,國之大事爲祀典,而至於廟·社,祭享所重,尤何如也?日前社稷祈穀大祭時,終獻官受香時,則雖以祭物看品,不爲陪香,竝與先詣享所而不爲奉審,承旨致煩往復,而始爲入來云。雖未知緣何致此,而聞不勝萬萬驚悚,當該獻官,捧現告施以削職之典,奉審承旨之復命時,仍無啓稟,亦不可無譴責,罷職,何如?上曰,依爲之。出擧條相璜曰,謝恩使拜表不遠,正使洪敬謨,判中樞府事單付口傳下批之意,分付該曹,漢城判尹之代,今日政差出,何如?上曰,依爲之。出擧條相璜曰,近日都下民情,聞漸遑汲,窮蔀之創儲已罄,市肆之米價翔騰,氷泮尙遠,漕期未定,經冬苟活之命,値玆窮春,尤何以爲生?從前如此之時,輒有發賣之擧,昨春事是其近例耳。今春民憂,比昨殆無異焉,則及今發賣,有不容已,按戶分俵,沾漑雖似無多,課月排等,賴救顑頷之急,則其所濟活,實非小惠也。若其分排幾巡,付之惠堂時,其緩急分數裁定,而抄戶則當責之京兆,濫則傷惠,固宜務精,若抄之欲精,而至於當入而不入,則非但有向隅之怨而已,忽民命而遏上恩,所關非細,臣謂發賣之難,專在於抄戶也。部官之任其事者,或不能家到戶至,而委之下輩,以致奸僞滋生,殘實混淆,苟或心存民國,寧敢爲此?不可但以慢命溺職言,此皆異日任字牧者,而自其未試之初,縱弛已如此,來後分憂,將何以責效乎?今番則另降指揮,使各該部官,惕念擧行,而如或有占便憚勞,復踵前日之謬習者,自京兆隨聞隨啓,以爲從重拿勘之地,而如有匿不以聞之弊,京兆堂上,亦難免重勘,以此意分付該府,俾知先甲之令,何如?上曰,依爲之。出擧條相璜曰,今春都下事情,漕運比常年稍早,然後可以少紓,舟橋司船隻,待陵幸取稟發落後放送,自是常例,而如今年,則及今許放恐好,前此亦多隨時如是之已例矣。上曰,唯。相璜曰,臣是空疎,到底文質無當之一物耳。尙不堪於百執事之末,況三司之重任乎?少壯猶然,況年迫桑楡,膂力旣愆之後乎?假使歲稔民富,京外晏謐之時,素位尸餐,將速焉用之譏,況値艱虞如此之時,可望其弘濟乎?卽此而如臣罷駑者,宜蒙早賜斥退,以幸國事,而臣之病狀,雖欲忍恥貪榮,遲徊顧戀,有不可得,低垂之氣,龍鍾之貌,非但衰醜爲然。自來善病者,昨年以後,又無病不添,風火升而耳目俱昏,痰濕流而臂脚不仁,言語蹇訥,神思迷惘,凡係生人日用應酬動息之事,無不相妨。如是而尙何望勉强彈束,齒列於恒人之數乎?臣是年前告退之人也,至今蹩躠周行,宜爲淸議之所指點,而若又以此貌樣,恬然自安,視中書爲養病之坊,則世豈有如此患失之鄙夫乎?聖明在上,若諒此情實,庶惻然垂憐,有以處臣,區區血祝,惟在於此,臣於筵退後,更當以文字冒陳,而先此略控苦衷,惟殿下愍察焉。上曰,大臣就座,諸宰奏事。萬永等曰,繕工監營繕色,卽廟·社與空闕以下一百八處繕改修葺專管擧行之所也。當初一年所用軍價,以兵曹木四十同,戶曹米一百石,付之軍契貢人,擔當進排矣。積負公貨,無路應役,故英宗癸巳,革罷貢人,加添木二十同,米一百石,自該監照檢,弊又層生,收拾不得,更爲還付貢人,庚辰又因該貢破敗,永罷軍契,兵曹木代錢六千兩,戶曹米二百石,自營繕受來,凡役軍價,擔當策應,迄今十五年間,元都下米錢外,戶曹流伊加下,已過萬餘金之多,不但經費尾閭,莫遏其弊。若論繕修之方,名存實無,苟欲矯弊,莫若永罷營繕名色,該員役,姑付本監,有闕勿補元都下米錢,付之戶曹,而大小修葺之役,雇軍責立之方,竝自本曹,成節目啓下,以爲永久擧行,則似無如前之弊,而事係變通,下詢大臣處之,何如?上曰,大臣之意,何如?相璜曰,營繕事,縻費則無限,工役則無實,實爲可悶,如是變通,庶不爲無補矣。象奎曰,所謂營繕工役,未有修繕之實,而反不免爲毁瓦畫墁,九掌百八處役事所費,則至爲許多,誠爲可悶。今若如是變通,則似有目下之效,而第未知久後,能不復如今日之爲乎?此則專在於該曹該監之每加操飭,久而毋弛,俾有變通之實效則好矣。上曰,依爲之。出擧條止淵曰,內贍寺主簿朴宗永,以檢書官除本仕,而本寺以供上衙門,官員數少,番次極艱,依近例令該曹,他司相換,何如?上曰,依爲之。出擧條周壽曰,臣於歲前賓對,以嶺南賑穀換劃之意,仰請蒙允矣。追聞廟堂之言,備局句管,亦有保民司穀,而劃給於該道云。臣之不審之失,不勝惶悚,而穀名雖同,句管各異,則不當換劃,原擧條勿施,何如?上曰,依爲之。出擧條基善曰,景慕宮春展謁日,親行酌獻禮事,命下矣。展謁時行禮,在於內庭,親祭時望位禮,在於門外故版位之設,隨而不同,謹稽先朝丁巳本宮秋展謁與秋享親祼,適在同日禮堂以此仰奏祗承其日享事爲重版位仍設門外之敎矣。酌獻親行大享親祼,其爲享禮之重,無異今番,亦依丁巳受敎展謁版位,仍設於神門外,何如?上曰,依爲之。出擧條基善曰,使行之帶去畫員,載在通編本有意義,故或因筵稟,或因受敎,雖員額裁減之時,畫員則未嘗擧論矣。今聞別使行員額修單時,引近年一二次因事見拔之例,畫員名色,見漏於其中云,不但渠輩向隅之歎,有非當初著式之本意,依法例,原單子中,付標還錄之意,分付譯院,何如?上曰,依爲之。出擧條上曰,玉堂所懷陳之。竣祜曰,無所懷矣。恒權曰,今日賓對,卽新歲初行也。兩司無一人進參,事甚未安。違牌諸臺,竝推考,何如?上曰,依爲之。出擧條相璜等進前奏曰,世孫宮令聞日彰,臣等常不勝愛戴攢頌,而尙未得昵瞻德容,親承英音,區區下情,長時如結,每欲仰請入對,而嚴不敢請,今値歲新,若蒙恩許,入對覲光,則庶可以少慰微誠,敢此仰達矣。上曰,唯。上曰,史官就座。命大臣以下先退。仍命退,承史以次退出。
上在慶熙宮。停常參·經筵。
李恒權啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
李奎鉉啓曰,行左承旨朴永元,右副承旨李穆淵,今日不爲仕進,竝卽牌招,何如?傳曰,允。
李敦榮啓曰,檢閱曺雲承,由限已過,卽爲牌招入直,何如?傳曰,允。
傳于李敦榮曰,禮房承旨馳詣元陵,奉審摘奸,局內諸陵,一體奉審以來。
李奎鉉啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以尹敎成爲假注書。
李奎鉉啓曰,卽者檢閱徐憲淳,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于李奎鉉曰,行護軍柳河源,纔已回榜陞資矣。文科回榜,尤爲稀貴,足稱人瑞。知中樞府事作窠除授,口傳單付,以侈優老之典,其子方爲寢郞云,特爲陞六,近邑守令,待窠差送,俾遂便養事,分付銓曹。
假注書兪致崇善啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇奉審是白乎則,階砌·曲墻及紅箭門壇上下莎草,俱爲無頉是白遣,仍詣雩祀壇奉審是乎,則階砌·曲墻及紅箭門·壇上下莎草,俱爲無頉是白遣,仍詣漢江龍壇奉審是乎,則階砌·曲墻及紅箭門·壇上下莎草,俱爲無頉是白遣,仍詣司寒壇奉審是乎,則階砌·曲墻及紅箭門·壇上莎草,俱爲無頉是白遣,仍詣馬祖壇奉審是乎,則階砌·曲墻及紅箭門內莎草,俱爲無頉是白乎旀,日暮止宿,十一日平明,馳詣先農壇奉審是白乎則,階砌·曲墻及紅箭門內莎草,俱爲無頉是白遣,仍詣先蠶壇奉審是白乎則,階砌·曲墻及紅箭門內莎草,俱爲無頉是白遣,仍詣祈雨壇及厲壇奉審是乎,則階砌·曲墻及紅箭門內莎草,俱爲無頉是白乎所,仍爲復命之意,敢啓。傳曰,知道。
兵曹口傳政事,知事單柳河源。
以右副承旨李穆淵牌不進罷職傳旨,傳于李奎鉉曰,推考傳旨捧入。
以檢閱曺雲承牌不進罷職傳旨,傳于李奎鉉曰,只推。
以檢閱徐憲淳牌不進罷職傳旨,傳于李奎鉉曰,只推。
上在慶熙宮。停常參·經筵。
李敦榮啓曰,大司憲宋穉圭,掌令睦仁培,持平李齊松在外,執義黃基安未肅拜,掌令姜繼遇,持平李升坤呈辭,監察茶時之意,敢啓。傳曰,知道。
又啓曰,右副承旨李穆淵,今日不爲仕進,卽爲牌招,何如?傳曰,允。
又啓曰,漢城判尹朴周壽,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,左右史不可不備,檢閱朴齊憲·徐憲淳·曺雲承,竝卽牌招入直,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,兪星煥落點。
李敦榮啓曰,新除授同副承旨兪星煥,卽爲牌招,何如?傳曰,允。
傳于李敦榮曰,左承旨·右承旨竝許遞,前望單子入之。
承旨前望單子入之,安光直·鄭禮容落點。
李敦榮啓曰,新除授同副承旨鄭禮容,卽爲牌招,何如?傳曰,允。
又啓曰,同副承旨鄭禮容,時在水原地,斯速乘馹上來事,下諭,何如?傳曰,許遞,前望單子入之。
承旨前望單子入之,李憲瑋落點。
以左副承旨李穆淵牌不進罷職傳旨,傳于李敦榮曰,只推。
以檢閱朴齊憲·徐憲淳牌不進罷職傳旨,傳于李敦榮曰,只推。
李敦榮,以禮曹言啓曰,因大臣筵奏,今此式年監試時,先事糾檢之規,隨現考勘之式,令禮堂就原節目中,添成條件,稟啓行會事,允下矣。合行條件,磨鍊添付於下端,原節目中,亦爲付標以入之意,敢啓。傳曰,知道。
又以訓鍊都監言啓曰,本局別將尹載鐸,身病甚重,勢難察任,改差,何如?傳曰,允。
上在慶熙宮。停常參·經筵。
李敦榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,新除授行左承旨李憲瑋,時在京畿交河地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,金興根落點。
傳于李敦榮曰,下直閫帥·守令留待。
傳于李敦榮曰,下直閫帥守令入侍。
備忘記,全羅兵使具錫朋下直,長弓一張,長箭一部,片箭一部,筒兒一箇賜給。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
以右承旨金興根牌不進罷職傳旨,傳于李奎鉉曰,只推。
吏曹,式年監試初試照訖講一所試官金景善·宋持養·金遇明,二所試官趙秉憲·李寅臯·李鳳純,三所試官徐念淳·李㙽·李繪九。
安光直,以弘文館言啓曰,本館上番副校理臣徐念淳,以訓鍊都監從事官,本營軍布捧上時,今日晝仕出去之意,敢啓。傳曰,知道。
又以禮曹言啓曰,卽接西原幼學朴棨煥所志,則以爲,同姓十寸弟光萬,嫡妾俱無子,以其同姓十寸兄光五第二子載顯,欲爲繼後,兩家相議完定,未及禮斜,光五夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴棨煥所訴旣如此,依定式朴光五第二子載顯,立爲朴光萬之後,何如?傳曰,允。
領議政李相璜疏曰,伏以,臣之中書日月,良亦支離,五秉勻軸,十閱星霜,歷數前後,如臣者果爲幾人?每一思惟,涊然而汗,凜然而栗,未嘗寒暑襲外,而恒若氷炭交中,豈爲臣一身顚沛之憂而然哉?佃作須傭,其報也蔑裂,則斯可以改傭矣。行路具乘,不前而踡跼,則斯可以易乘矣。國之寘相,何以異是?小大雖殊,其理則一,始臣新膺甌卜,上之所以命臣者,以國勢之岌嶪,民生之困瘁,發臨朝之歎,其時實然。臣亦不敢以聖諭爲過,及臣屢叨,以迄於玆,而日計月計,歲見不足,雖欲如十年以前之爲,有不可得。然則以後之臣所以承佐我殿下者可知已,非止蔑裂已也,是直廢耘耳,非止踡跼已也,是直輸載耳。廉維壞而俗競甚,憲綱弛而隷怠滋,長吏無懷保之實,有司失典守之責,陵夷川決,收拾不得,至於荐遭災荒,無所措手,則乃所云入告而出畫者,不過曰毁樁封而割糶本,捉衿納履,苟且於目前,而旋視其後,則已肘見而踵決矣。苟使臣董正得宜,備預有素,少可以維持牽補,則民國板蕩,寧至於是?岌嶪者日迫於顚墜,困瘁者日濱於死亡,靜究厥由,誰當執咎?自臣視臣,亦有不敢不以自爲臣罪,雖聖朝寬大,司敗不問,內省而疚,其敢爲倖,臣之宜去,於此決矣,而況臣見狀,有不堪復備任使,崦景垂垂,去地無幾,鍾漏夜行,迄亦可休,昨春之連章乞骸,至於再三,顧甚庸陋,非效古人易退之節,亦具彝則,敢忘明時便訣之悵然猶如是者,職由於貞痼有疾而陳就無力耳。遂初計左,旋又苟冒,雖緣事會之遭値,恩義之感怵,而若以昨年之所未能者,謂可能之於今年,則諒無是理,衰逐年加,病與日深,一切家政,聽子久矣,而重自昨夏以後,憂慼相仍,內積七情之傷寒煥不時,外受六氣之沴,風火痰濕,乘虛煽結,今至於無怪不作,頭䐉之殷深疼痛,骨節之拘攣抽掣,老人患此,尠見能治,而最是形神日離,精爽日耗,事輒顚前而錯後,語每起始而遺終,私已如此,公且云何?災憂滿目,報請棼如,吏抱文書,日請判處,而或瞠視而不知答,或茫然若無所思,須有傍人提醒始有應酬,而草率紕謬,所失計非一事,一失二失,害將安極?臣之僨誤,昔已孔多,其又敢以臣之病耄,而更誤殿下國事於民憂澒洞之時乎?倘蒙曲遂之仁,得解見叨之任,不至重獲戾於上下,則是天地父母所以終始於臣也。且臣雖無狀,忝簪履之舊,供鞭策之末,亦多年所,若愍其將死,許臣釋負,又不至於畢命官次,貽累盛世,則是幈幪之大造,而帷蓋之至仁也。攢手顒仰,血祝在此,而區區大願,亦惟在於準臣懸車前請,以存禮經之大防也。惟聖慈憫諒焉。臣無任云云。答曰,省疏具悉卿懇。卿之復入中書,今幾月矣。席未暇煖,而遽思就閑,朝廷事體,大臣去就,俱不當如是容易,其不可去,一也。國勢之岌嶪,民生之倒懸,莫今時若,卿雖在釋負之時,尙欲勉起,況今以元輔之重任,弘濟之責,乃反捨卿,人將謂予爲民國乎?其不可去,二也。連歲大侵,畿·湖之賑政方張,而籌謨措劃,皆出卿手,今若中途改轍,脫然長往,則人又將謂卿爲民國乎?其不可去,三也。公而朝野倚毗之蘄望,若是其懇至私,而目下無必可辭之情義,卿何爲而汲汲求退乎?卿之今日此擧,竊爲之慨然也。至於懸車之請,尤非可擬議於此時者,望卿體予至意,亟斷來章,以幸民國。仍傳于安光直曰,此批答,遣史官傳諭
行吏曹判書洪奭周疏曰,伏以臣,才疎識闇,病痼神耗,銓衡重地,萬難叨據,而辭牘始徹,恩兪終靳,庚牌荐降,呼望路阻,不得不顚倒承命,冒沒行政,而臨急强拙,莫省頭緖,心眼俱迷,瘢醜畢呈,退自思惟,靡所措躬。伊日望單之排自臣手者,不過四度,而追聞於事過之後,則遭喪未闋之人,混入低擬之中,莫重奏剡,有此疎忽,滿心惶恧,無面可顯。夫以的然易知之事,而尙且聾瞶若此,況可議到於錙銖毫忽之秤量鑑別乎?勤始怠終,固人常情,初雖淬礪,久猶解紐,今臣則新除之日,已做此錯,若又蹲仍,當不知有何樣覆敗矣。譬如盲人瞎馬,出門卽蹶,而强使之馳驟於千里之路,其折軸僨轅,豈待知者而後料哉?臣之一出,祗緣怵迫,夤緣盤礴,義固不敢,而不職之戕,旣已彰著,郵罰之蒙,尤不容緩,玆敢露章自列,恭竢嚴譴。伏乞聖明,亟命有司勘臣當被之律,無令久玷重任,不勝幸甚。臣無任云云。答曰,省疏具悉。無妄之事,何足深引乎?過矣。卿其勿辭,益勉對揚之道。
甲午正月十三日辰時,上御興政堂。下直閫帥·守令入侍時,右副承旨李敦榮,假注書尹敎成,記事官曺雲承·洪說謨,全羅兵使具錫朋,安岳郡守李啓朝,以次進伏訖。上命下直閫帥·守令進前,錫朋等以次起伏,奏職姓名訖。上曰,下去着實爲之,可也。敦榮曰,宣諭,何以爲之乎?上曰,出去爲之。仍命退,諸臣以次退出。
上在慶熙宮。停常參·經筵。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,右承旨金興根,右副承旨李敦榮,今日不爲仕進,竝卽牌招,何如?傳曰,允。
傳于安光直曰,禮房承旨馳詣宗廟·景慕宮,奉審摘奸以來。
傳于安光直曰,再明日人日製,通方外爲之,試紙用大好紙,弘文提學,待開門牌招。
安光直啓曰,假注書兪致崇,身病猝重,勢難察任,今姑改差,何如?傳曰,允。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,推考傳旨捧入。
以右承旨金興根,右副承旨李敦榮牌不進罷職傳旨,傳于李穆淵曰,只推。
以江原監司趙容和狀啓江陵府民家失火事,傳于李穆淵曰,江陵民家之失火,若是夥多,聞甚驚惻,元恤典外,別加顧助,卽爲結構奠接,俾無失所之弊事,分付。
安光直,以奎章閣言啓曰,明日卽奎章閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,下番闕直,事甚未安。修撰洪鍾應,副修撰鄭德和·洪祐順,竝卽牌招,以爲推移入直之地,何如?傳曰,允。
又以承文院都提調意啓曰,漂民出送事,禮部咨文,纔已出來矣。以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之入送鳳城,以爲轉致北京之地,而無方物謝恩一起磨鍊,順付於今番別使行之意,分付該曹,何如?傳曰,允。
兪星煥,以備邊司言啓曰,卽見濟州牧使韓應浩年分狀啓,則濟州勝於旌義,旌義勝於大靜,而統以論之,僅免慘歉,請賑一款,不爲擧論,以各倉儲留還穀,先從尤甚里貧戶,麥登前次次分給,秋還耗穀八百二十六石零,以本牧月廩米及供彼錢取利條五百六十兩,推移作穀,一傡防給,平役軍除番米四斗內一斗,限麥秋停退,以紓民力爲辭矣。島農旣免歉荒,優劣不至分等者,言念民事,殊甚喜幸,而至於除番一斗之退限麥秋,依狀請許施,俾紓民力,何如?傳曰,允。
刑曹啓目,粘連江陵安英憲獄事,證檢相符,實因已斷,痰結自歸粧撰,逃躱亦露自怯,依前訊推,何如?判付。啓,依允。又啓目,粘連三陟金完伊獄事,酒場椎胸,倖延浹旬之命,病席批頰,遽致翌日之斃,而痰喘之質,添以冷處之祟,殆同熟蒂之自墜,無異殘燭之經吹,恐合欽恤,施以次律,何如?判付。啓,依允。
上在慶熙宮。停常參·經筵。
藥房提調朴宗薰,副提調李奎鉉啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,右副承旨李敦榮,今日不爲仕進,卽爲牌招,何如?傳曰,允。
兪星煥啓曰,備邊司郞廳來言,今日賓廳日次,而領議政李相璜,左議政沈象奎俱有身病,右議政未差,不得來會云矣,敢啓。傳曰,知道。
兪致崇改差,代以李豐翼爲假注書。
吏曹,監試初試照訖講一所試官宋持養有頉,代韓宓履。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
以右副承旨李敦榮牌不進罷職傳旨,傳于安光直曰,只推。
安光直,以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
以修撰洪鍾應,副修撰鄭德和·洪祐順牌不進罷職傳旨,傳于安光直曰,只推。
安光直,以弘文館言啓曰,下番闕直,事甚未安。修撰洪鍾應,副修撰鄭德和·洪祐順,旣有只推之命,與應敎金鼎集,副應敎金羽根,校理李竣祜·李垿,副校理李鼎在,竝卽牌招,以爲推移入直之地,何如?傳曰,允。
又以弘文館言啓曰,本館上番副校理臣徐念淳,以訓鍊都監從事官,本營軍布捧上時,今日晝仕出去之意,敢啓。傳曰,知道。
以應敎金鼎集,副應敎金羽根,校理李竣祜·李垿,副校理李鼎在,修撰洪鍾應,副修撰鄭德和·洪祐順牌不進罷職傳旨,傳于安光直曰,只推。
安光直,以禮曹言啓曰,永禧殿春奉審,酌獻禮當次之年,則自前前期擧行矣。今正月二十四日,臣曹與戶曹堂上,同爲進去奉審後稟處,何如?傳曰,允。
又以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十五日臣曹與戶曹堂上,同爲進去奉審後稟處,何如?傳曰,允。
又以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式以本曹正郞田齊賢,假官差送,以爲代直後赴試之地,何如?傳曰,允。
兪星煥,以備邊司言啓曰,黃海兵使李升權,以其親年七十五,呈狀乞遞矣。係是法典所許,不可强令察任,改差,何如?傳曰,允。政官牌招開政。
以吏曹參議洪穉圭牌不進罷職傳旨,傳于安光直曰,只推。
兪星煥,以備邊司言啓曰,卽見京畿監司朴岐壽狀啓,則以爲,本道,連値慘歉,民邑受病,而至於儲置,尤不成樣,入用浩汗,加下夥多,以一年例下之數,應其排用,亦難塗抹,今年儲置錢米之裁減,依已例特許還寢事,請令廟堂稟旨分付矣。裁減一款,昨年旣因道啓而還寢,今年事勢,有不可異同於昨年,依狀請特爲還寢事,分付該廳,何如?傳曰,允。
又以義禁府言啓曰,明日人日製通方外爲之時,本府都事,皆爲赴擧,只有武都事一員當直入直,而本府入直及公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在慶熙宮。停常參·經筵。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,右副承旨李敦榮,今日不爲仕進,卽爲牌招,何如?傳曰,允。
又啓曰,弘文提學李止淵牌不進推考傳旨,今方捧入,而人日製試取命下之後,如是違牌,事甚未安。更爲牌招,何如?傳曰,允。如有違牌,勿爲呼望。
又啓曰,弘文提學旣已承牌,藝文提學金學淳,內閣提學洪奭周,竝卽牌招,同參考試,何如?傳曰,允。
傳于安光直曰,都承旨持此御題,與弘文提學,偕往泮宮,試取以來。
安光直啓曰,人日製試取,都承旨進去事,命下矣。行都承旨李奎鉉,所當牌招,而拘於廳規,不得請牌,何以爲之?敢稟。傳曰,牌招。
李奎鉉啓曰,臣與弘文提學,偕往泮宮,人日製儒生試取,則收券爲七百三十五張矣。捧入之意,敢啓。傳曰,知道。
傳于李奎鉉曰,試所承旨·坐直承旨及入直兵摠府堂上·春坊,試官加差,入直兵曹郞廳,對讀官加差下,使之分考。
傳于李奎鉉曰,科次入侍。
安光直啓曰,行吏曹判書洪奭周,參判金道喜,參議洪穉圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。
又啓曰,吏曹參議洪穉圭,旣有只推之命,一體牌招,何如?傳曰,允。
又啓曰,行吏曹判書洪奭周,參判金道喜,參議洪穉圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,行判書洪奭周式暇,參判金道喜服制,參議洪穉圭進,同副承旨兪星煥進。啓曰,行判書洪奭周式暇,參判金道喜服制,小臣獨政未安,何以爲之?敢稟。傳曰,只出緊任。以李孝淳爲弼善,贈吏參柳榮鎭贈吏判文衡例兼,贈吏議柳一基贈吏參例兼,知事柳河源兩代,學生沈述之贈戶參例兼,學生沈鍰贈左承旨例兼,學生沈邦賢贈僕正,以上慶尙左兵使沈能俊三代。
兵批,判書徐耕輔進,參判李基栽入直進,參議洪祐燮病,參知李寅敎病,左副承旨李穆淵進。以鄭基善爲都摠管,柳河源·李鼎秉·李恒權爲副摠管,李潢·河啓海爲五衛將,柳季獜爲曹司衛將,李慶鼎爲忠壯將,金錫夏·金潤身爲景福將,尹仁根爲昌慶將,金兌成爲昌德將,韓光獜爲訓鍊判官,金壽喜爲主簿,韓宓履爲文兼,南宅鉐爲武兼,李忠運爲黃海兵使,李龍求爲北虞候,李厚根爲草芝僉使,朴昌錫爲所斤僉使,崔宗昊爲魚游澗僉使,胡曾文爲森森坡萬戶,石致道爲三田渡別將,小坡兒權管單羅晶潤,大護軍申在植,護軍朴永元·李憲瑋·李恒權·李升權,副護軍鄭禮容·朴容壽,副司直權大肯,副司果趙龍來·權秉德·金樂淵·金權·柳相林,以上竝單付。
傳于兪星煥曰,見窠皆令差出。
吏批,再政。以李海魯爲敦寧都正,洪奭周爲同經筵,李祿在爲社稷令,尹喜柱爲戶曹佐郞,沈宜益爲思陵參奉。
兵批,再政。以韓耆裕爲同知,李鎭旻爲守門將,同知單尹仁根,僉知三單李潢·河啓海·柳季獜,都摠管單柳河源。
吏批,三政。知經筵單洪奭周,同經筵單金蘭淳。
安光直啓曰,來二十一日景慕宮酌獻禮祭文,當爲製進,藝文提學金學淳待明朝牌招,使之製進,何如?傳曰,允。
安光直,以弘文館言啓曰,下番闕直,事甚未安。應敎金鼎集,副應敎金羽根,校理李竣祜·李垿,副校理李鼎在,修撰洪鍾應,副修撰鄭德和,洪祐順,旣有只推之命,竝卽牌招,以爲推移入直之地,何如?傳曰,允。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
以右副承旨李敦榮牌不進罷職傳旨,傳于李穆淵曰,只推。
以應敎金鼎集,副應敎金羽根,校理李竣祜·李垿,副校理李鼎在,修撰洪鍾應,副修撰鄭德和·洪祐順牌不進罷職傳旨,傳于安光直曰,只推。
安光直,以弘文館言啓曰,下番闕直,事甚未安。應敎金鼎集,副應敎金羽根,校理李竣祜·李垿,副校理李鼎在,修撰洪鍾應,副修撰鄭德和·洪祐順,旣有只推之命,竝更牌招,以爲推移入直之地,何如?傳曰,允。
吏曹,式年監試初試照訖講三所試官李㙽有頉,代洪鍾應。
兪星煥,以備邊司言啓曰,頃因關東道臣報請,北道穀三千石,移劃添還矣。卽見該監司趙容和所報,則以爲,列邑被災,公私俱竭,以若劃下之數,塗抹無路,接壤處無論某道穀,限二千石加劃爲辭矣。先此減劃,非謂如是可以濟急,蓋由於北農亦歉,實無以準數責運耳。今此加請,諒非獲已,民勢到極,致有更煩,推移裒益,決不容無曲軫之政,而隣省之隨力相資,卽歉歲應有之事,海西山郡,與嶺西接壤,且無今番移運之役,目下事勢,惟有就此中擬議挪轉而已。以海西山郡還餉中小米一千石,特爲加劃,使之分排出給,而以此意分付於海西道臣,亦令關東道臣,一體知悉,以爲及時取用之地,何如?傳曰,允。
敦寧都正朴容壽疏曰,伏以臣,罪積不孝,頑甚苟活,穀燧屢新,巾裳猶舊,俯仰穹壤,廓然無歸,㷀㷀含恤,萬念灰冷,祗擬瞻依邱壠,畢命松楸,少寓孺慕之痛,不自意苫塊之餘,纔過中月,簪履之收,有隕自天,敦府除旨,遠宣鄕廬,臣感與哀,竝淸淚無從。臣以出入邇列之蹤,逖違天陛,三載于玆,重入脩門,祗肅恩命,區區下忱,耿結如丹,而第臣以臣父之晩擧,顧復鞠養,恩均慈母,誘掖訓導,道兼嚴師,自幼及長,無日不貽憂於臣父,而臣本蒙騃,居家而莫效就養之誠,立朝而全昧揚顯之方,臣父平日憂臣之無才竊科,未了公事,每臣赴公,眷眷提誨,言猶在耳。緣臣誠孝淺薄,寸草之心未報,風樹之慟遽纏,華誥雙擎,告喜靡逮,朝衣重理,承訓無所。臣情到此,雖頑如木石,亦何忍揚揚彯結,復廁周行乎?臣聞聖人處物,緣情制禮,禮雖有限,情貴不拂,如臣悲苦之私,上天㦖恤,必有所以處之矣。且臣於見職,素無敦寧,例所當遞,玆敢不避猥越,仰瀆崇嚴。伏乞聖明,俯垂鑑諒,亟命鐫改,以存公格,以安私分,不勝幸甚。臣無任云云。省疏具悉。疏辭下該曹稟處。
吏曹啓目,粘連啓下是白有亦,觀此敦寧府都正朴容壽上疏,則以爲,臣於見職,素無敦寧,例所當遞。伏乞亟命鐫改,以存公格亦爲白有臥乎所,旣無敦寧,則揆以格例,不可仍置,敦寧府都正朴容壽,依例改差,何如?判付。啓,依允。
甲午正月十六日申時,上御興政堂。人日製科次入侍時,行都承旨李奎鉉,假注書李豐翼,記事官曺雲承·洪說謨,弘文提學李止淵試官兵曹參判李基栽,副摠管尹致謙·李憲球,同副承旨兪星煥,對讀官直閣吳取善,副校理徐念淳,司書韓宓履,兵曹佐郞河錫洪,以次進伏訖。上曰,史官分左右。奎鉉曰,試官兼輔德洪穉圭,左副承旨李穆淵,政廳進去,不得隨入矣。上曰,科次爲之。止淵曰,首對讀官讀奏試券。取善進前讀奏訖。止淵曰,今當書等,而考選試券,爲七張矣。第一張書三下一之次一張書三下,之次二張書草三下,其下三張書次上乎?上曰,唯。止淵書等,奎鉉以次坼封讀奏,至朴宗永。上曰,檢書官乎?奎鉉曰,然矣。讀奏訖。命書傳敎曰,人日製表居首三下一幼學李㘾直赴會試,之次三下幼學權思喆給二分,草三下幼學李益永,生員李弼顯竝給一分,次上幼學徐有淳等三人,竝令該曹考例施賞。出傳敎又命書傳敎曰,入格儒生,明日廣達門外施賞。出傳敎上曰,試官以下先退。止淵等先退,又命退。承史以次退出。
上在慶熙宮。停常參·經筵。
夜五更,月暉。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次,而動駕相値,頉稟之意,敢啓。傳曰,知道。
李穆淵啓曰,來二十一日,輪對日次,而動駕相値頉稟之意,敢啓。傳曰,知道。
又啓曰,右副承旨李敦榮,今日不爲仕進,卽爲牌招,何如?傳曰,允。
傳于李穆淵曰,原任待敎趙斗淳,檢校還差。
李穆淵,以奎章閣言啓曰,原任待敎趙斗淳,檢校還差事,命下矣。方在罷散中,何以爲之?敢稟。傳曰,敍用。
以應敎金鼎集,副應敎金羽根,校理李竣祜·李垿,副校理李鼎在,修撰洪鍾應,副修撰鄭德和·洪祐順再牌不進罷職傳旨,傳于李穆淵曰,只推。
李穆淵,以弘文館言啓曰,下番闕直,事甚未安。應敎金鼎集,副應敎金羽根,校理李竣祜·李垿,副校理李鼎在,修撰洪鍾應,副修撰鄭德和·洪祐順,旣有只推之命,與修撰宋持養,一體牌招,以爲推移入直之地,何如?傳曰,允。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
以右副承旨李敦榮牌不進罷職傳旨,傳于李穆淵曰,只推。
兪星煥,以備邊司言啓曰,本司有司堂上鄭基善,除拜摠管矣。職務相妨,摠管之任,今姑許遞,何如?傳曰,允。
又以都摠府言啓曰,今此動駕時,侍衛寶劍及守宮,當爲備員,而都摠管柳河源有身病,副摠管李鼎秉在外,柳和源以訓鍊都監中軍陣上進,一員未差,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。
兪星煥啓曰,因都摠府草記,今此動駕時,侍衛寶劍及守宮,當爲備員,而都摠管柳河源有身病,副摠管李鼎秉在外,柳和源以訓鍊都監中軍陣上進,一員未差,無以備員,令政院稟旨變通,仍令該曹,以在京無故人口傳差出,待下批牌招,以爲備員進參事,允下矣。合有變通之道,何以爲之?敢稟。傳曰,竝許遞,前望單子入之。
李穆淵,以弘文館言啓曰,上番副校理臣徐念淳,以照訖講試官,今日儒生試講時,晝仕出去,而課日草記,事涉煩瀆,此後則依已例除草記往來之意,敢啓。傳曰,知道。
吏曹口傳政事,以李寅在爲景慕宮令。
上在慶熙宮。停常參·經筵。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,右副承旨李敦榮,今日不爲仕進,卽爲牌招,何如?傳曰,允。
傳于李穆淵曰,明日還宮時,貢市堂上率貢市人,興化門外待令。
傳于李穆淵曰,明日出宮內門路,以廣達門爲之。
傳于李穆淵曰,越墻罪人鄭壽億,令秋曹査實嚴處。
李穆淵啓曰,卽伏見傳敎下者,有越墻罪人査實嚴處之命矣。宮墻何等重地,而掖隷潛越,萬萬駭然。不能察飭之當該入直兵摠府堂上,從重推考,郞廳竝所當重勘,而本院請推之外,無他可施之罰,何以爲之,而常時不能操束之司鑰,令攸司從重科治,何如?傳曰,允。拿處。
安光直啓曰,卽者景慕宮官員來言,今二十一日酌獻禮時,提調當爲進參,而都提調鄭晩錫有身病,提調洪羲俊在外,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,金在昌落點。
摠管前望單子入之,都摠管朴綺壽·金箕殷,副摠管朴基宏·鄭來升落點。
李穆淵啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李穆淵曰,只推。
以右副承旨李敦榮牌不進罷職傳旨,傳于安光直曰,只推。
以應敎金鼎集,副應敎金羽根,校理李竣祜·李垿,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于安光直曰,只推。
李穆淵啓曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
安光直,以奎章閣言啓曰,原任待敎趙斗淳,檢校差下事,命下矣。卽爲牌招察任,何如?傳曰,允。
兵曹口傳政事,副護軍單趙斗淳。
安光直,以奎章閣言啓曰,守宮檢校直提學朴綺壽,待開門牌招,何如?傳曰,允。
又以禮曹言啓曰,今正月十九日宗廟·永寧殿展謁後,詣昌德宮時爲始前後部鼓吹振作事,已爲啓下,而景慕宮酌獻禮親行散齋相値,以出還宮時竝陳而不作,改付標以入之意,敢啓。傳曰,知道。
又以弘文館言啓曰,下番闕直,事甚未安。應敎金鼎集,副應敎金羽根,校理李竣祜·李垿,副校理李鼎在,修撰洪鍾應·宋持養,副修撰鄭德和·洪祐順,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以侍講院言啓曰,新除授弼善李孝淳,時在慶尙道禮安地,書筵入番事緊,斯速乘馹上來事,下諭,何如?傳曰,許遞,前望單子入之。
吏書,三所照訖講試官洪鍾應有頉,代尹致定。
副校理李鼎在疏曰,伏以,臣於大昨,以下番久曠,召牌日下,在臣分義,駕屨豈竢,而第臣之老母,素嬰奇疾,風濕爲祟,痰癖成痼,委頓床席,寧日恒少矣。値玆酷寒,將攝失宜,宿疾之外,別症添加,寒熱交作,而肢節拘攣,痰火衝亘,而頭目暈轉,食飮全却,氣息凜綴,臣方左右扶將,方寸如灼,跬步暫離,其勢末由,玆敢忙構短章,仰暴至懇。伏乞聖明,俯賜鑑諒,亟遞臣見帶之職,俾便救護,仍治臣違逋之罪,以肅朝綱焉。臣於蘄免之章,何暇攙及他說,而區區憂愛之衷,有不容自已,敢此附陳,惟殿下澄省焉。顧今三陽泰來,百祿鼎臻,我世孫宮邸下尺衣漸長,德容益就,將待春晷之和舒,講筵復開矣。裨補睿學,薰陶德性,亶在於宮僚之朝夕登對,左右輔導,此政賈生所謂選天下端士以衛翼之,以之見正事聞正言行正道者也。見今山林宿德之賢,俱帶侍講之任,而姑未造朝,臣願我殿下,盡誠盡禮,期於招來,以爲出入胄筵,弘益睿德之地,千萬幸甚。臣無任云云。省疏具悉。爾其勿辭救護,所陳當體念矣。
上在慶熙宮。停常參·經筵。
大駕詣宗廟,入齋室後,世孫宮遣宮官口傳問安。答曰,知道。內閣·政院·藥房·玉堂口傳問安。答曰,知道。展拜後,世孫宮遣宮官口傳問安。答曰,知道。內閣·政院·藥房·玉堂口傳問安。答曰,知道。仍詣昌德宮眞殿,入幕次後,世孫宮遣宮官口傳問安。答曰,知道。內閣·政院·藥房·玉堂口傳問安。答曰,知道。仍詣景祐宮展拜後,世孫宮遣宮官口傳問安。答曰,知道。內閣·政院·藥房口傳問安。答曰,知道。還內後,內閣·政院·藥房·玉堂口傳問安。答曰,知道。
李敦榮啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳于李敦榮曰,侍衛軍兵毛具,從便爲之。
弼善前望單子入之,金大坤落點。
以應敎金鼎集,副應敎金羽根,校理李竣祜,修撰洪鍾應·宋持養,副修撰鄭德和·洪祐順牌不進罷職傳旨,傳于安光直曰,只推。
以掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番姑降入直,事甚未安。修撰洪鍾應·宋持養,副修撰鄭德和·洪祐順,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番副校理臣徐念淳,以訓鍊都監從事官,今日動駕時,陣上進出去之意,敢啓。傳曰,知道。
傳于金興根曰,貢市堂上率貢市人入侍。
兪星煥啓曰,卽者義禁府都事來言,今日動駕時,駕側鳴錚罪人朴錫等三人,移送秋曹云矣,敢啓。傳曰,知道。
安光直,以奎章閣言啓曰,大駕今已還宮,守宮檢校直提學朴綺壽,依定式減下,何如?傳曰,允。
李敦榮,以兵曹言啓曰,今正月二十日,文臣朔試射日次,而景慕宮親行酌獻禮齋戒相値,不得爲之之意,敢啓。傳曰,知道。
甲午正月十九日卯時,大駕詣宗廟春展謁。仍詣昌德宮,眞殿展謁,景祐宮展拜擧動入侍時,行都承旨李奎鉉,左承旨安光直,右承旨金興根,左副承旨李穆淵,右副承旨李敦榮,同副承旨兪星煥,假注書尹敎成·李豐翼,記事官曺雲承·洪說謨,提學洪奭周,檢校直閣徐萬淳·李景在,檢校待敎趙斗淳,待敎金學性,以此侍立。時至,上具翼善冠·衮龍袍,乘輿出興泰門,藥房提調朴宗薰,副提調李奎鉉進前奏曰,侵早勞動,聖體,若何?上曰,一樣矣。寢睡·水刺之節,何如?上曰,一樣矣。至廣達門外,通禮跪啓請降輿乘輦,上降輿乘輦,由建明門出興化門,進發至宗廟大門外,通禮跪啓請降輦乘輿,上降輦乘輿入廟門,仍詣齋室,展拜時至,上改具冕服,至東神門外,奎鉉進圭,上執圭入就版位,行四拜禮,命侍衛軍兵來待于西神門外,賤臣承命出傳,上入殿內,各室奉審,命本署提調李羲甲,禮曹判書鄭基善,戶曹參議李鎭華入侍,仍奉審第六室冊寶訖。由西神門詣永寧殿,入就版位,行四拜禮,入殿內各室奉審,如上儀,至第四室·第七室,奉審冊寶訖。出殿門釋圭,奎鉉跪受圭。左議政沈象奎進前曰,日候稍暄,展拜禮成,勞動旣多,聖體,若何?上曰,一樣矣。還御齋室,改具翼善冠·衮龍袍,乘輿出廟門外,通禮跪啓請降輿乘輦,上降輿乘輦,至昌德宮眞殿入齋室,自內行禮訖。上還出齋室門,乘輿由曜金門,詣景祐宮,入齋室後,問安勿爲之事。出駕敎展拜時至,上還出齋室,升自東階,仍詣神位前,行展拜禮訖,上仍還齋室,還宮時至,通禮跪啓外辦,上乘輿。奎鉉進前曰,景祐宮展拜後問安,玉堂不爲進參,事甚未安。推考,何如?上曰,依爲之。出擧條上出宮大門外,通禮跪啓請降輿乘輦,上降輿乘輦,進發至興化門外,命駐蹕。命書傳敎曰,貢市堂上率貢市人入侍。出駕敎敦榮曰,以已下標信,開作門乎?上可之,貢市堂上朴宗薰·趙寅永,率貢市人入侍。上曰,弊瘼詢之。宗薰等承命出,還入奏曰,貢市人等,書進所懷矣。上曰,捧納,可也。興根曰,貢市人等所懷捧納,纔已擧行矣,何以爲之乎?上曰,竝下本司,可也。仍命回鑾,由興化門,入建明門,至廣達門外,通禮跪啓請降輦乘輿,上降輦乘輿,入廣達門,由興泰門還內,出標信解嚴。諸臣以次退出。
上在慶熙宮。停常參·經筵。
藥房提調朴宗薰,副提調李奎鉉啓曰,廟宮展禮,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。予則一樣,中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
李敦榮啓曰,備邊司郞廳來言,今日賓廳日次,而景慕宮親行酌獻禮齋戒相値,不得來會云矣,敢啓。傳曰,知道。
傳于李敦榮曰,明日出宮內門路,以廣達門爲之。
傳于安光直曰,景慕宮都提調前望單子入之。
景慕宮都提調前望單子入之,領議政李相璜落點。
以修撰洪鍾應·宋持養,副修撰鄭德和牌不進罷職傳旨,傳于安光直曰,只推。
以副修撰洪祐順牌不進罷職傳旨,傳于安光直曰,只推。
安光直,以弘文館言啓曰,下番姑降入直,事甚未安。修撰洪鍾應·宋持養,副修撰鄭德和·洪祐順,旣有只推之命,竝卽牌招,以爲推移入直之地,何如?傳曰,允。
以修撰洪鍾應,副修撰鄭德和牌不進罷職傳旨,傳于安光直曰,只推。
李敦榮啓曰,明日動駕時,兩司侍臣,當爲進參,除在外導駕進外,未肅拜·呈告人員,竝待開門牌招,何如?傳曰,允。
吏曹口傳政事,完平君單李鼎會。
安光直,以奎章閣言啓曰,守宮檢校直提學趙寅永,待開門牌招,何如?傳曰,允。
又以禮曹言啓曰,大報壇祭享,每年三月上旬內擇日擧行事,曾有定式矣。吉日令日官全啓煥推擇,則來三月初六日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行爲之。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
李敦榮,以備邊司言啓曰,閟宮酌獻,乃是曠行之禮,卿宰罷散人竝敍用,與時無職名人,一體口傳付軍職,使之參班,何如?傳曰,允。
兵曹口傳政事,上護軍李錫奎·徐俊輔,大護軍洪命周,護軍尹命圭竝單付。
領府事鄭晩錫箚曰,伏以,歲籥載新,聖慕冞切,昨旣展謁於太廟眞殿,又展拜於景祐宮,而明日又將詣閟宮,仍行酌獻之禮,大小群情,莫不欣欣相告,欽仰攅祝,而況臣忝叨本宮提擧之任,宜亟趨參陪班,粗效微忱,而顧臣癃病,漸抵劇處,眞元澌脫,衆症危惡,臥不安枕,坐必依物,喘息促急,若將殞絶於朝夕,筋骸攣縮,末由動作於房闥,卽一未冷之尸也。雖拚死盡力,萬無束帶趨走之望,伏枕悚悸,靡所容措,而喉院,以提調之不備,按例入稟,致煩酬應,臣之曠職虧分之罪,於是益著,實合萬殞,惶蹙震恐,病中添病,有不能晷刻蹔安,玆敢倩人構草,冒陳情悃。伏乞聖慈,俯垂鑑諒,亟遞臣本宮都提擧之任,仍勘臣罪,以肅朝綱,不勝大願。取進止。答曰,省箚具悉卿懇。愼節奉慮,所請許施,安心調理。仍傳于李奎鉉曰,此批答,遣史官傳諭。
上在慶熙宮。停常參·經筵。
大駕詣景慕宮,入齋室後,世孫宮遣宮官口傳問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官口傳問安。答曰,知道。內閣·政院·玉堂·藥房口傳問安。答曰,知道。酌獻禮後,世孫宮遣宮官口傳問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還內後,內閣·政院·玉堂·藥房口傳問安。答曰,知道。
李敦榮啓曰,司僕寺內乘來言,捲簾毛帳取稟。傳曰,捲三面,毛帳爲之。
傳于李敦榮曰,侍衛軍兵毛具,從便爲之。
李敦榮啓曰,來二十五日,朝參日次矣,敢稟。傳曰,停。
傳于兪星煥曰,今日酌獻禮時執禮·大祝以下,別單書入。
李奎鉉啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以徐憲淳爲假注書。
徐憲淳有頉,代以吳泰權爲假注書。
以京畿監司朴岐壽狀啓,陽城縣監申命翼遭母喪事,傳于安光直曰,令該曹口傳差出,催促下送。
以掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
安光直,以奎章閣言啓曰,大駕今已還宮,守宮檢校直提學趙寅永,依定式減下,何如?傳曰,允。
又以侍講院言啓曰,新除授弼善金大坤,時在慶尙道昌寧地,書筵入番事緊,斯速乘馹上來事,下諭,何如?傳曰,許遞,前望單子入之。
又以吏曹言啓曰,東學訓導金洛斗,除拜過限未肅拜,依例改差,何如?傳曰,允。
李敦榮,以訓鍊都監言啓曰,本局哨官南宮,北一營入直當次,而不卽替直,以致參陣哨官假代之境,揆以紀律,誠極駭然,爲先汰去之意,敢啓。傳曰,知道。
甲午正月二十一日卯時,大駕詣景慕宮展拜。仍行酌獻禮擧動入侍時,行都承旨李奎鉉,左承旨安光直,右承旨金興根,左副承旨李穆淵,右副承旨李敦榮,同副承旨兪星煥,假注書尹敎成·李豐翼,記事官曺雲承·洪說謨,提學洪奭周,檢校直閣徐萬淳·李景在,檢校待敎趙斗淳,待敎金學性,以次侍立。時至,上具遠遊冠·絳紗袍,乘輿出興泰門。藥房提調朴宗薰,副提調李奎鉉進前奏曰,侵早勞動,聖體,若何?上曰,一樣矣。至廣達門外,通禮跪啓請降輿乘輦,上降輿乘輦,奎鉉進圭,上執圭,由建明門出興化門,進發至宗廟前路。通禮啓請下輦,上下輦,步過廟前,通禮啓請乘輦,上乘輦,仍詣景慕宮大門外。通禮啓請降輦乘輿,上釋圭,奎鉉受圭,上降輦乘輿入宮門,仍詣齋室,奉審時至,上出齋室門外,贊禮導上詣版位,行再行禮,贊禮導上詣廟內,奉審訖。輦禮導上詣望廟樓版位,行四行禮,仍詣樓上奉審訖。上入齋室,酌獻禮時至,上改具冕服以出,奎鉉進圭,上執圭,贊禮導上入自東門,詣版位,行再拜禮,贊禮導上詣盥洗位,請搢圭,上搢圭盥洗訖。請執圭,上執圭,贊禮導上陞自東階,詣尊所西向立,執尊者酌酒,贊禮導上詣神位前北向立。贊禮請跪搢圭,上跪搢圭,奎鉉奉香,星煥奉爐以進。贊禮請三上香,上三上香,星煥奠爐于案,進幣贊爵官洪奭周,奉幣跪進。贊禮請執幣獻幣,上執幣獻幣,以授奠幣贊爵官洪穉圭,奠于神位前,奭周奉爵跪進。贊禮請執爵獻爵,上執爵獻爵,以授穉圭,奠于神位前。贊禮請執圭俯伏興平身小退跪,上執圭俯伏興平身小退跪,大祝進神位右,東向跪讀祝文訖。贊禮導上降復位,行再行禮,贊禮導上詣飮福位,飮福訖。贊禮導上詣望燎位北向立,大祝納祝于坎,燎幣于前。贊禮啓請禮畢,導上還出東門外,請釋圭,上釋圭,奎鉉受圭,贊禮導上入齋室,還宮時至,上改具遠遊冠·絳紗袍以出。通禮啓請乘輿,上乘輿出宮大門,通禮啓請降輿乘輦,上降輿乘輦,進發至宗廟前路,通禮啓請下輦,上下輦,步過廟門,通禮啓請乘輦,上乘輦,仍入興化門,由建明門,至廣達門外。通禮啓請降輦乘輿,上降輦乘輿,入廣達門,由興泰門還內,出標信解嚴。諸臣以次退出。
上在慶熙宮,停常參·經筵。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨李奎鉉,左承旨安光直,右承旨金興根,左副承旨李穆淵不爲仕進,右副承旨李敦榮式暇出去,院中只有臣一人,伴直無人,左副承旨李穆淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李穆淵牌不進,伴直無人,右承旨金興根,所當牌招,而拘於廳規,不得請牌,何以爲之?敢稟。傳曰,牌招。
以左副承旨李穆淵牌不進罷職傳旨,傳于兪星煥曰,只推。
兪星煥啓曰,右承旨金興根牌不進,伴直無人,左副承旨李穆淵,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,假注書李豐翼,身病猝重,勢難察任,今姑改差,何如?傳曰,允。
李豐翼改差,代以羅漢基爲假注書。
以景慕宮酌獻禮時執禮大祝以下別單,傳于兪星煥曰,執禮行副護軍徐萬淳,執尊司成金遇明,大祝副司果李肯愚,左通禮權偌,右通禮安孝述竝加資,典祀官奉常正申在獻,盥洗位禮曹正郞文璹·田齊賢,爵洗位司藝洪履信·尹孟烈,掌牲令典牲判官宋啓根,各半熟馬一匹賜給,贊者兼引儀尹瀚·李榕,謁者兼引儀宋榮來,假引儀李彦柱,贊引假引儀成載益·崔爔,祭監監察姜麟岳·安友良,各兒馬一匹賜給,贊儀李鍾岱陞敍,東西唱兼引儀尹瀚·李榕,禮貌官崔爔,竝相當職調用,本宮令金在獻·兪廷煥·李寅在竝陞敍,香陪官校書校理趙昌敎,祭文正書忠義金秉翼,擇日官朴周煥,各上弦弓一張賜給,事知守僕黃完鎭等六人竝帖加,其餘守僕員役·牌將等,竝令該曹,米布題給。
傳于兪星煥曰,景慕宮酌獻禮時禮房承旨安光直加資。
傳于兪星煥曰,景慕宮酌獻禮時宮闈令中官李允吉加資。
傳于兪星煥曰,今番賞典中,一人雖兼數事,毋得疊授。
傳于兪星煥曰,禮·刑換房。
弼善前望單子入之,李竣祜落點。
吏曹口傳政事,以柳和元爲陽城縣監。
兪星煥,以備邊司言啓曰,科日不遠,各道京試官,今政院政官牌招,開政差出,何如?傳曰,允。前後申飭何如,而科試之蕩然,士習之奔競,愈往愈甚。每經一番場屋,物情輒益拂鬱,此專由於爲試官者,不能秉心至公精白對揚之致,言念國綱,寧不寒心?今番京外試官,另加擇差,俾無如前雜亂之弊,而若或不悛舊習,則是全無向國之念也。科場行私,自有常典,廟堂以此意,先爲面飭於各道京試官下去之時,可也。
兪星煥啓曰,行都承旨李奎鉉,左承旨安光直,右承旨金興根,左副承旨李穆淵不爲仕進,右副承旨李敦榮式暇,臣吏·兵批兼進之意,敢啓。傳曰,知道。
有政。吏批,判書洪奭周進,參判金道喜服制,參議洪穉圭牌不進,同副承旨兪星煥進。以趙秉憲爲校理,李光正爲戶曹參判,李發源爲左通禮,李炫章爲右通禮,李基華爲司成,洪錫鵬爲東部令,李魯確爲監察,趙鶴年爲公忠道京試官,金景善爲慶尙道京試官,權用經爲全羅道京試官,李㙽爲平安道京試官,左承旨安光直,副護軍徐萬淳今加嘉善,司成金遇明,副司直李肯愚,左通禮權偌,右通禮安孝述以上今加通政加資事,承傳,故通德李浩集贈戶參例兼,公忠兵使李應植本生考,學諭二單白潤鶴·崔在燁,知事柳河源,今加資憲加資事,承傳。
兵批,判書徐耕輔病,參判李基栽病,參議洪祐爕病,參知李寅敎入直進,同副承旨兪星煥進。同知單金潤身,護軍徐萬淳,副護軍李肯愚·金遇明·權偌·安孝述,副司直李孝淳·金大坤,以上竝單付。
吏批,再政。以金善養爲弘陵令,李致五爲典籍,兼執義單金景善,兼持平三單權用經·趙鶴年·李㙽,行左承旨安光直。
兵批,再政。副司果趙鶴年。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
以右承旨金興根牌不進罷職傳旨,傳于兪星煥曰,只推。
以左副承旨李穆淵再牌不進罷職傳旨,傳于兪星煥曰,只推。
以吏曹參議洪穉圭牌不進罷職傳旨,傳于兪星煥曰,只推。
吏曹,照訖講一所試官金遇明有頉,代李基華。
刑曹啓目,粘連長城金福右獄事,謹依判付,問議于大臣,則領議政李相璜以爲,朁父自首,雖曰無的証,療毋刲臀,可見其至性,有此可紀之善行,而竟若不免於大辟,未知於服念之義,果爲,何如。帝宥之仁,非自下所敢仰請,伏惟上裁云。左議政沈象奎以爲,宗完之身遍痕損,實因旣的,福右之手犯自服供招,具在檢驗,歸結固不得不抵以償命之案,而以其刲臀療毋,諒其自首朁父,則足見至性,知非餙辭,道査曹讞之請詢,蓋亦服念之義,臣無容他議,伏惟上裁云。大臣之議如此,上裁,何如?判付。啓,依大臣議爲之爲良如敎。
刑曹啓目,越墻罪人鄭壽億問目云云。宮墻事體,何等嚴重,而身爲掖隷,乘昏潛越,究厥罪狀,萬萬痛惡,嚴加刑訊,反覆究問是白乎則,越墻爲看父病,執跡別無隱情是白乎矣,謹按大明律宮衛條,有曰凡越皇城者絞,初無出入之區別,則今不可以越出,有所低昂是白如乎,其潛越情節,箇箇遲晩,依例結案取招後稟處,何如?判付。啓。潛越宮墻,自有當律,死固不足惜,而但以供招觀之,則無識常賤,不知宮墻潛越之罪至必死,容或無怪,又無別般隱情,當此陽和布德之時,先擧極刑,有非導迎之意,罪人鄭壽億,出付軍門,回示警衆後,限死嚴棍,遠惡島限己身爲奴爲良如敎。
上在慶熙宮。停常參·經筵。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,陽城縣監柳和元,昨日蒙點之後,以前任東部令所受之部牌,不卽還納,已是違例,而經宿之後,始爲來納,仍不肅謝,直爲出去,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李敦榮曰,只推。
兪星煥,以弘文館言啓曰,新除授校理趙秉憲,卽爲牌招察任,何如?傳曰,允。
以校理趙秉憲牌不進罷職傳旨,傳于兪星煥曰,只推。
兪星煥,以吏曹言啓曰,卽接黃海監司鄭知容移文,則以爲,延安府使朴宗大,受由上京,尙不還任,而本府以尤甚災邑,曠官可悶,催促下送事,文移矣。自臣曹催促,則延安府使朴宗大,身病猝重,不得下去云。病勢旣如是,則有難等待其差歇,罷黜,何如?傳曰,允。口傳差出,不多日內下送。
吏曹口傳政事,以洪蓍謨爲延安府使。
李敦榮,以訓鍊都監言啓曰,宮墻潛越罪人鄭壽億,沙阿里大張軍威,回示三匝,限死嚴棍三十度後,遠惡島限己身爲奴次,移送秋曹之意,敢啓。傳曰,知道。
又以刑曹言啓曰,罪人鄭壽億嚴覈啓目判付內,潛越宮墻,自有當律,死固不足惜,而但以供招觀之,則無識常賤,不知宮墻潛越之罪至必死,容或無怪,又無別般隱情當此陽和布德之時,先擧極刑,有非導迎之意,罪人鄭壽億,出付軍門,回示警衆後,限死嚴棍,遠惡島限己身爲奴事,命下矣。謹依判付,罪人鄭壽億,出付軍門,回示嚴棍後,全羅道康津縣古今島,限己身爲奴定配所,卽爲押送之意,敢啓。傳曰,知道。
上在慶熙宮。停常參·經筵。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金興根啓曰,左副承旨李穆淵,今日不爲仕進,卽爲牌招,何如?傳曰,允。
備忘記,柔院僉使朴厚格下直,長弓一張,長箭一部,片箭一部,筒兒一箇賜給。
兪星煥啓曰,戶曹參判李光正,除拜後過三日不爲出肅,依定式,推考警責,仍卽牌招察任,何如?傳曰,允。
又啓曰,卽者副應敎金羽根,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李敦榮曰,當此陽和布德,萬品回蘇之時,哀彼無告之赤子,不幸遭値荐歉,加以癘疫,流雜顚連,死亡相續,已極慘矜,而又不能以時瘞埋,使屍骸狼藉於道路,有足以干和而致沴,靜究厥咎,予實慙痛。三營門將臣,率五部官,躬往各其字內,逐處搜檢,一一掩埋,俾無草率遺漏之歎,而竣事之後,當別遣內侍摘奸,廟堂卽爲嚴飭於各營門將臣,自明日擧行,而此意亦令賑廳·畿營知悉,可也。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李敦榮曰,只推。
以左副承旨李穆淵牌不進罷職傳旨,傳于金興根曰,只推。
以全羅監司徐有榘狀啓礪山府使許㬘遭母喪事,傳于兪星煥曰,與未差之代,口傳差出,不多日內下送事,分付該曹。
吏曹口傳政事,以李儒龍爲礪山府使,李衡遠爲麻田郡守。
傳于兪星煥曰,發遣吏郞,諸執事淸齋與否,摘奸以來。
兪星煥,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金興根,以漢城府言啓曰,過期未婚之類,分付各部,搜訪報來矣。西部·南部,以無乎報來,故中部·東部·北部所報,別單書入之意,敢啓。傳曰,知道。
李敦榮,以訓鍊都監言啓曰,本局中軍柳和源,身病甚重,勢難察任,改差,何如?傳曰,允。
義禁府啓目,兵曹正郞丁載榮,都摠府都事洪大赫·趙羲元等原情云云。傳旨內辭緣,泛稱遲晩,丁載榮段,刑推得情,洪大赫·趙羲元等段,所當請刑是白乎矣,摠府郞勿爲請刑,載在大典通編,竝只議處,何如?判付。啓,依允爲旀,丁載榮段,除刑推議處爲良如敎。又啓目,陽城縣監柳和元原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
行左承旨安光直疏曰,伏以,陽和布三元之澤,祗擧太廟之謁,虹節屆百歲之期,躬將閟宮之祼,聖慕克伸於見墻,玉度冞康於回鑾,歡欣攅頌,小大同情。仍伏念臣於是時,叨陪屬車之後,周旋瓚爵之間,竊幸晠典之獲覩,倍覺私分之爲侈,迺者宸情篤恭,靡所寓感,推恩於下,以臣適忝該房,特加賞階,授之以嘉善大夫者,臣聞命惝怳,莫省措躬之所也。臣之所叨資級,卽古所稱貳卿之秩,而命德之器也。雖在後世才難之日,猶必以材猷聞望爲一代所推服者,擧而授之,然後上無濫屑之譏,下無僥冒之患,誠以爵賞者,王者之大柄,名器者聖人之所惜,而國之治忽,亦於是關焉。有不可人人而輕議,則今玆寵命,未審聖明何所據,而不少留難也。臣性本疎闇,才又蹇拙,居官任職,元無尺寸之長,隨行逐儀,未有涓埃之報,淵鑑在上,無所不燭,而猶且包容涵貸,不賜斥退,已是臣感戴銘鏤,而乃反更進一步,冥升不已。此殆臣過福招災之幾,而朝家擧措,亦豈容若是苟簡也?噫,臣釋褐於强壯之年,事我殿下,三十年于玆,今焉老白首矣。偏蒙我殿下不世之知遇,拔諸庸常之調,廁之任使之列,前後歷揚,罔非踰分,如臣寒素,何以致此?每自循省,惶汗浹背,惟有屛跡於進取之塗,避遠於盈盛之地,守分冗散,甘處拙約,庶幾爲身心塵刹之報矣。不料非常之命,又出夢想之外,不衷之戒,縱未自恤,彼其之剌,反恐爲累,臣何敢憑恃寵靈,晏若倘來,以自歸於重誤聖恩之科哉?歷日思惟,進身無路,玆敢不避猥越,冒入文字。伏乞聖慈,俯垂鑑諒,特命收還臣新除爵秩,以重公器,以安私分,不勝幸甚。臣無任云云。答曰,省疏具悉。卿其勿辭行公。
副應敎金羽根疏曰,伏以臣母,素來風眩之症,値客冬無前酷寒,劇歇無常,寧日恒少,情私之遑悶,晝宵不暇,而閟宮酌獻有命,故臣不得不隨班入參,仍爲就直矣。今接家信,則臣母病勢越添,轉側不安,飮啖俱廢,臣自聞此報,方寸煎灼,玆敢不避猥越,冒陳短章,徑出禁扄,伏望聖慈,亟遞臣職,俾便歸護,兼治擅離之罪,以肅法綱焉。臣無任云云。省疏具悉。爾其勿辭救護。
上在慶熙宮。停常參·經筵。
藥房都提調沈象奎,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李敦榮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光直啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李敦榮啓曰,備邊司郞廳來言,今日賓廳日次,而領議政李相璜有身病,左議政沈象奎無時急稟定事,右議政未差,不得來會云矣,敢啓。傳曰,知道。
傳于兪星煥曰,禮房承旨馳詣受香諸處,奉審摘奸以來。
傳于李穆淵曰,回榜人留待。
傳于李穆淵曰,回榜人入侍。
傳于李穆淵曰,回榜人賜樂。
李敦榮啓曰,禁衛大將李鐵求,御營大將李惟秀,以東·南關王廟獻官,今方受香出去矣。所佩命召及李鐵求兼帶右邊捕盜大將,李惟秀兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠,在前如此之時,有曾經大將權察之例,今番則何以爲之?敢稟。傳曰,仍佩往來,禁將摠使兼察,御將訓將兼察,捕將曾經大將權察。
又啓曰,捕將曾經大將權察事,命下矣。曾經中何大將權察乎?敢稟。傳曰,摠使兼察。
又啓曰,禁將摠使兼察,御將訓將兼察事,命下矣。兼察禁衛大將柳相亮,兼察御營大將趙萬永,竝卽牌招聽傳敎,何如?傳曰,允。
又啓曰,捕將摠使兼察事,命下矣。兼察左右邊捕盜大將柳相亮,卽爲牌招聽傳敎,何如?傳曰,允。
傳于兪星煥曰,今二十七日春到記,崇政殿當親臨矣。該房知悉,右承旨馳詣泮宮,明日夕食堂,收取以來。
傳于安光直曰,判義禁許遞,前望單子入之。
判義禁前望單子入之,金在昌落點。
安光直啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于安光直曰,只推。
安光直啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
藥房提調前望單子入之,沈能岳落點。
兵曹,以趙運永爲都監中軍。
吏曹,監試初試照訖講一所試官金景善有頉,代金大根。
兪星煥,以弘文館言啓曰,上番闕直,事甚未安。應敎金鼎集,校理李垿·趙秉憲,副校理李鼎在·徐念淳,竝卽牌招,以爲推移入直之地,何如?傳曰,允。
又以內醫院都提調意啓曰,提調朴宗薰,今日問安,不爲仕進,卽爲牌招,何如?傳曰,允。
又以禮曹言啓曰,臣基善,與戶曹判書臣趙萬永,進詣皇壇奉審,則幣篚蓋具二坐,座面紙一張,饌卓巾四件,尊卓巾一件,紙牓卓巾一件,籩五箇,籩羃二箇,鼎羃三箇,尊羃二箇,小牲匣蓋具一坐,俎床一坐,足隅板一坐,雉尾箒一柄,雉尾闕字牌雨備一件,雨傘一柄,紙黃香亭擔乼一艮衣,壇上六張付黃花席一浮內二張,奉室風遮大草芚一浮,敬奉閣風遮大草芚一浮,懸竹二箇,香大廳十五張付地衣一浮內五張,從享位四張付地衣一浮內一張,彩花席一張,典祀廳仰遮油芚一浮,二十張付地衣一浮內三張,御齋室風遮大草芚二浮,懸竹二箇,鑾刀鈴一箇,壇上甲黃帳一浮內二幅,內簷甲黃帳二浮內一幅,油遮日道里具六浮內一浮,白木內揮帳二浮內一幅,白木外揮帳二浮內一幅,黃綿絲·大束乼·小束乼·三甲所,各一艮衣,大束乼·中束注,各一艮衣,排設竹五箇,朱漆圓柱杖二箇,登軒架白布遮日二浮內一幅,小束乼·三甲所各一艮衣,排設竹二箇,饌幕白布遮日一浮內一幅,中束乼一艮衣,排設竹二箇,典祀廳白布揮帳一浮內一幅竝破改備,沙池一坐破,添鐵修補事,分付各該司,何如?傳曰,允。
又以承文院都提調意啓曰,院寫字官前銜全孝參·洪宇柱·韓弘進陞實,代以肄習劉鎭祜·朴泰榮·朴進榮,依例陞補,付軍職冠帶常仕,童蒙金喜得·劉昌盛,筆才頗有成就之望,屬于本院肄習,使之鍊業,何如?傳曰,允。
李穆淵,以賑恤廳言啓曰,今此都民發賣之政,實是朝家莫大之惠,其所擧行,一或疎忽,惠澤未究,實非仰體德意之道,而大抵發賣之善不善,專在於抄戶之精不精,故已自本廳,甘飭於京兆與五部,而雖以昨年抄戶言之,增抄而濫受,當入而見漏,已多其弊。且初巡獨戶,入於再三巡之大中戶者,非止一二,此若不別般申飭,則亦不無如前淆雜之弊矣。今番各部抄戶,參互各年已例,以各洞秩高班戶,先定尊位,毋論五上司各軍門,各司以有役名可堪者,別定中別任,仍令精抄饑戶,就質於本洞尊位後,小名成冊,呈于當部及京兆,自京兆別定郞官,與該府官,眼同摘奸,爬擳虛實,然後始爲修成冊報本廳,以爲精實分給之地,何如?傳曰,允。
領議政李相璜疏曰,伏以歲謁禮成,鑾蹕穩旋,悶宮親薦,克伸宸慕,忭幸欽祝,群情惟均,仍伏念臣於日者,抱牘齎誠,冀倖於曲遂之下,而十行渙發,鄭重優隆,所以勉留臣而開誨臣者,一惟曰民國,二惟曰民國,雖以此施之,往昔名哲,猶宜反省却顧,不敢遽當。況如臣陋劣之不足有無於民國乎?施非其人,恩言太褻,奉讀形渥,祗欲鑽地而入而已。臣之前籲求去,未嘗無說,材不勝任一也,老當知止二也,其三則病無以自力也。上二說之材與老者,書曰試可,試不可則斯庸已矣。禮曰年至,年旣至則斯宜休矣。上之用舍,下之去就,卽此可決,而古人處此,或不盡然,豈以人臣事君,屢命滋恭,臣有時不敢自有歟?然亦豈無所以而然哉?其進也或非無據,其留也將欲有爲,必不如臣今日之苟且孟浪,無說可藉也。此已然矣,而下一說之病無以自力者,雖欲抖擻振奮,拚命向前,實有萬萬不可能者,不爲者固可强之使爲,不能者有不可强之使能。夫使跛能履而眇能視,責聰於聾,責嗅於鼽,天下本無是理。今臣見狀,心血槁而精思隨耗,筋絡弛而支體不束,自床玆起居,而動須傍倩,近又風痰陡肆,變化升降,劇輒頃刻欲殊,歇亦昏痴如醒,寢忘眠而食忘飱,圉圉然雖有微息,而直一未冷之尸耳。總計日月,如是者鎭長,而不如是者無幾,顧安可强猷爲而力趨走,以供王事之萬一乎?臣非不爲,而實不能也。今欲策不能之實,然律之以不爲之故,然則其勢之不可行,亦猶跛眇聾鼽之類耳。自掩其實,而竟至於畢命官次,貽累淸朝,非臣之所敢爲也。俯燭其實,而猶且羈遲,使之踣斃於周行,亦非上之所宜施之於下也。敢申疾聲之號,冒干聽卑之天,惟殿下,容光回照,終始愍諒,劃卽準臣前請,使重任無曠,殊喘獲延,則國事幸甚,賤私幸甚。臣旣叨廟宮提擧,而官序又宜在從邁之首,前後班聯,俱以病告,不能隨陪扈之列,拜臚唱之後,虧分關禮,爲罪實大,更願勘臣當律,俾有以警具僚而振頹綱焉。臣無任云云。答曰,省疏具悉卿懇。前批之後,謂卿諒予,巽牘又至,何卿之不諒予之甚也?卿之病症,雖曰難强,孰如今日國勢危敗之症,至於難醫乎?古人於一家一路之哭,猶不欲易其輕重,況以卿體國之誠懇,當此民國膏肓之時,尙可以言病而求去乎?卿試以卿之一身,付諸醫者,以卿苦心,反而醫國,使對症之劑,日臻太和之域,是所望於卿也。何須多誥?仍傳于李穆淵曰,此批答,遣史官傳諭。
行護軍徐萬淳疏曰,伏以閟宮歲謁,酌獻禮成,是年是日,聖慕克伸,臣於此際,猥忝執事之末,周旋升降,與覩爲榮,及伏奉判下別單,加資有命,以臣爲嘉善大夫者,臣聞命驚惶,歷屢日而不知措躬之所也。夫亞卿之秩,朝廷所以命德之器也。非其人而授之,是謂之褻,非其分而受之,是謂之濫,繁纓小物也,而聖人惜其輕與,弊袴無用也,而哲辟待其有功,故其褻也。雖微末官職,尙可愼惜,況此亞卿之重乎?其濫也,雖古昔才彦,莫不逡巡,況如臣之無似乎?又況暫時駿奔,初非可紀之勞乎?臣本至庸極陋,無他技能,爲親爲貧,徒懷寸祿,干榮冒進,未嘗倖望安分守拙,庶免大戾,而惟我聖上之恩,念臣先故,亦惟同朝之厚,記臣門蔭,夤緣倖會,揚歷淸華,居然到下大夫之列者,七年于玆矣。間者三歲峽邑,承恩便養,繼以銀臺馹召,除旨聯翩,寵施踰岳海,報答蔑塵刹,中夜思惟,感極而涕零,今又晉秩之命,忽下於夢想之外,俾得以奉誥供歡,推恩貤贈,於是乎爲人子者之至榮大願,無所不遂,臣是何人,偏被洪私,至此之極也?子母相對,攢手祝聖,惟隕結是期而已。第伏念臣一門之內,宦名甚盛,滿盈之懼,如集于木,臣若貪冒榮寵,冥升不已,則疾走多躓,過福招災,其將上而負朝廷之恩渥,下而墜祖先之訓戒,此臣所以凜然而驚,悚然而愓,不暇以寵爲榮者也。若其分之所不安,人之所不稱,有未敢費辭覼縷,妄效古人辭巽者然,玆用畢暴衷懇,仰瀆崇嚴。伏乞天地父母,察臣言之非飾,念名器之不輕,將臣新授爵秩,亟許收還,以幸公私,不勝顒祝。臣無任云云。答曰,省疏具悉。卿其勿辭行公。
甲午正月二十五日辰時,上御興政堂。藥房入診,回榜人同爲入侍時,都提調沈象奎,副提調李奎鉉,檢校直閣李景在,假注書吳泰權,記事官曺雲承·洪說謨,左副承旨李穆淵,假注書羅漢基,知中樞府事柳河源,以次進伏,醫官金壽仁·李亨基·趙宗翊·金景球,進伏楹外訖。象奎進前奏曰,時雨初歇,日氣淸暄,多日勞動之後,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。象奎曰,醫官入診乎?上曰,唯。亨基等以次診候訖,退伏奏曰,脈候左右三部調均矣。象奎顧謂醫官曰,湯劑更爲議定乎?亨基等曰,滯候向復,湯劑則不必更進矣。象奎曰,伏聞昨夜微有滯候,自內進御正氣散云。近日閭巷,亦多有痰滯之症,往往作苦,雖水刺饌物之中,堅硬之物,勿爲進御,似好矣。象奎曰,提調朴宗薰,今日本院日次,聞有身病,不得入來云,今姑許遞,何如?上曰,許遞,前望單子入之。出擧條奎鉉曰,俄於閤外,伏承下敎矣。入診醫官之不爲在直,事甚駭然,不能察飭之失,臣固惶悚,而常時不善檢飭之首醫,當自本院,施以重罰矣。象奎曰,雖無前日飭敎,固不當若是,而昨夜醫官事,萬萬駭然,故自本院,方欲施罰矣。上曰,大臣就座,回榜人進前。河源進前,上曰,奏職姓名。河源起伏奏曰,知中樞府事臣柳河源也。上曰,子孫之入來者,幾何?穆淵曰,子一·孫二·孫壻二·從姪一·從孫一矣。上曰,使之進伏楹外。副司果柳相林,幼學柳卿魯·柳相胤·柳惠魯·李勉祖·韓敬源,童蒙柳福陽,以次進伏。上曰,子孫中冠帶者,誰也?穆淵曰,重臣之子柳相林矣。上曰,何官?奎鉉曰,以寢郞日前蒙恩陞六,有守令待窠差送之承傳者也。象奎曰,此重臣筋力康旺,或有隣里出入而亦不扙云矣。奎鉉曰,數年前行公騎參矣。上曰,家在,何處?奎鉉曰,聞居新門外矣。上曰,回榜人就座。因命賜饌,河源起伏而嘗之,進前奏曰,至蒙賜饌,臣之特荷殊渥,如河海矣。象奎曰,盛擧也,非徒此重臣之爲榮,其在同朝瞻聆,亦誠曠絶之恩數也。穆淵曰,宣醞則依例閤外擧行乎?上可之。上曰,回榜人先退。河源率子孫退出。仍命退,諸臣以次退出。
上在慶熙宮。停常參·經筵。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金興根啓曰,明日殿座時,承旨當爲備員,而行都承旨李奎鉉受由在外,無以備員,何以爲之?敢稟。傳曰,許遞,前望單子入之。
承旨前望單子入之,金陽淳落點。
李敦榮啓曰,卽者義禁府都事來言,時囚罪人丁載榮·洪大赫·趙羲元·柳和元等,當爲議處,而判義禁金在昌未肅拜,次堂例不得擧行云。判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李敦榮曰,只推。
傳于金興根曰,明日出宮門路,以廣達門爲之。
以應敎金鼎集,校理李垿·趙秉憲,副校理李鼎在·徐念淳牌不進罷職傳旨,傳于兪星煥曰,只推。
兪星煥,以弘文館言啓曰,上番闕直,事甚未安。應敎金鼎集,校理李垿·趙秉憲,副校理李鼎在·徐念淳,旣有只推之命,竝卽牌招,以爲推移入直之地,何如?傳曰,允。
又以奉常寺都提調·提調意啓曰,凡大小祀享時,祭物例於前一日監封,翌朝陪進享所矣。昨日東·南關王廟祭物監封,經宿之際,各種多有見失,蠲潔之地,有此前所未有之變怪,萬萬悚懔。祭物雖卽改封,其在慮後之道,不可尋常處之,偸竊之漢,令兩捕廳,各別譏詗,期於捉得用律,當日入直官員,令該府拿問定罪,守直之員役·軍士等,令攸司從重科治,臣等惶恐待罪之意,敢啓。傳曰,知道。祀典所重,敬謹何如,則有此無前之變怪者,萬萬驚悚,令左右捕廳,嚴加譏詗,期於不日內捉得,而卿等勿待罪,來後則益勉檢飭,可也。
兪星煥,以吏曹言啓曰,卽接通禮院牒報,則以爲,明日親臨春到記時,左右通禮當爲進參,而右通禮李炫章,時在水原地,不得進參,卽速變通,備員擧行之地云。通禮院右通禮李炫章改差,其代口傳備擬以入之意,敢啓。傳曰,知道。
吏曹口傳政事,以洪龜爕爲右通禮。
吏曹照訖講一所試官金大根有頉,代洪祐順。
兵曹,以柳相穆爲御營中軍。
金興根,以兵曹言啓曰,卽接昌慶宮入直衛將孫致永牒報,則宣仁門南邊墻垣二間頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
李敦榮,以義禁府言啓曰,明日春到記時,本府都事,皆爲赴擧,只有三員,本府入直·當直入直·公事回公都事,崇政門·麗春門·宜秋門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
義禁府啓目,粘連向前丁載榮·洪大赫·趙羲元等,亦以兵曹·摠府郞廳,掖隷踰越宮墻,而俱不能覺察,大夫在直察巡之責,難免重勘,竝只以此照律,何如?判付。啓,依允。又啓目,粘連向前柳和元亦,移職之後,部牌不卽來納,仍不肅謝,事甚稽忽,以此照律,何如?判付。啓,依允。
上在慶熙宮。停常參·經筵。
上詣崇政殿。春到記試取還內後,內閣·政院·玉堂·藥房口傳問安。答曰,知道。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
兪星煥啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
金興根啓曰,禁衛大將李鐵求,御營大將李惟秀,以瘞埋事,今方各其字內出去矣。李鐵求兼帶右邊捕盜大將,李惟秀兼帶左邊捕盜大將,命召及大將牌·傳令牌,何以爲之?敢稟。傳曰,竝仍佩往來。
傳于金興根曰,侍衛軍兵毛具。
傳于兪星煥曰,科次入侍。
以應敎金鼎集,校理李垿·趙秉憲,副校理李鼎在·徐念淳牌不進罷職傳旨,傳于兪星煥曰,只推。
金興根,以兵曹言啓曰,宣傳官李景純·李圭徹,五衛將李潢·河啓海,景福宮衛將朴昌燁·金潤身·金錫夏,昌慶宮衛將尹仁根,俱以病難供職,呈狀乞遞,守門將李德裕除授在外,過限未上來,竝改差,何如?傳曰,允。
又以備邊司言啓曰,貢市人詢瘼事,命下矣。取見其所懷,則內贍寺醋契貢人等,以爲矣貢受價,則元定外,無所加減,而供上加進排之數與各樣雜費,則漸無限節,每年白納,殆爲三百金,負債如山,將至逃散之境,特爲從長矯捄事也。昨年旣令該寺該曹,從長措處,而今見所訴,依舊呼籲,其眞無可捄之道而然歟?弊到極處,勢難支存,以更勿因循,爛商通變之意,分付,帽子廛市民等,以爲關西貸下錢排納條,限十年特爲停退事也。貸下屬耳,又請退限者,無嚴甚矣。置之。衣廛市民等,以爲紬縀一種,復禁亂廛事也。煙草廛市民等,以爲通共禁斷事也。課歲呼籲,輒請復舊者,有關民習,竝置之,懸房市民等,以爲矣等各樣應納,每年爲一萬九千四百六十餘兩,而挽近以來,應供日滋,生利日鑠,至於供士添補錢,卽是歉歲之二兩加斂者,而仍爲常年恒例,漸致增加。今至十五兩,一年所納,爲五千四百兩,且自昨年十二月,限今六月,各懸房重斂五十兩,其數又爲一千一百五十兩,以若殘凋之勢,實無支保之望,供士條潻補錢,特爲別般歸屬,且宮屬之縱恣,禁隷之橫侵與私屠狼藉者,申加嚴禁,俾爲保生之地事也。所業日就凋殘,應納尙患繁重,而今至五十兩加斂云者,雖緣於一時事勢,渠輩稱冤,諒非過語,亟令泮長還寢後報來,至若許多橫侵之端,無往非難支之處,措辭捧甘於法司及內需司,以爲別般操束之地,而但其挽近失利之故,專由於私屠之不能嚴禁,亂廛之法,未嘗非節目中事,此若申明舊規,則不害爲永久禁屠之道,以此意竝爲分付,何如?傳曰,允。
又以備邊司言啓曰,監試與文東堂,旣令道臣主之,若使依例發巡,則必有相妨之端,諸道春巡,竝令停止,而京外東堂易書,今式特姑權除,俾有省弊之效事,一體分付,何如?傳曰,允。
刑曹啓目,粘連晉州牧使宋啓洙,順興縣監申匡一等,徒配罪人,自有期限,而過限不報,殊涉稽忽,發緘推考罪,大明律制書有違條云。凡奉制書有所施行,而違者杖一百,大典通編推斷條云。文武官犯枉法受贓外,笞杖竝收贖,宋啓洙·申匡一,竝右律施行,何如?判付。啓,依允爲旀,宋啓洙段,功議各減一等爲良如敎。
甲午正月二十七日卯時,上詣崇政殿。春到記儒生分製講試取入侍時,行都承旨金陽淳,行左承旨安光直,右承旨金興根,左副承旨李穆淵,右副承旨李敦榮,同副承旨兪星煥,假注書吳泰權·羅漢基,記事官曺雲承·洪說謨,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調沈能岳,副提調金陽淳進前奏曰,侵早勞動,聖體,若何?上曰,一樣矣。由廣達門,入崇政門詣殿內,通禮跪啓請降輿陞座,星煥曰,讀券官申在植有身病,不得入來,何以爲之乎?命書傳敎曰,考官鄭基善製述兼進。上曰,對讀官一員,何不入來乎?星煥曰,對讀官兵曹正郞李寅皐,以禁喧郞廳進去,姑未入來矣。星煥讀奏入門單子,合爲三百七十五人矣。試官及儒生,如儀行禮訖。讀券官禮曹判書鄭基善,行護軍朴晦壽·金弘根,對讀官輔德宋祥來,校理趙秉憲,兵曹正郞李寅皐,副司直韓鎭庭,考官行護軍鄭基一,右尹徐左輔,參考官行副護軍洪鍾遠,校理李垿,副司直黃浩民,司成李基華,以次進伏。上命書題賦五皇極,限申時,基善·晦壽進前書訖。鎭庭·秉憲奉題出懸,引儀唱禮畢,通禮跪啓請乘輿,上乘輿出崇政門,由廣達門入興泰門還內,出標信解嚴。諸臣以次退出。
甲午正月二十七日酉時,上御興政堂。春到記科次入侍時,同副承旨兪星煥,假注書羅漢基,記事官曺雲承·洪說謨,讀券官禮曹判書鄭基善,行護軍朴晦壽·金弘根,對讀官輔德宋祥來,校理趙秉憲,兵曹正郞李寅皐,副司直韓鎭庭,以次進伏訖。上曰,史官分左右。讀券官進前,科次爲之。鎭庭進前,讀第一張訖。上曰,以次書等。基善曰,第一張稍勝,以此爲首乎?上可之。基善曰,第一張書三下一,第二張書三下,第三張書草三下乎?上曰,唯。基善書等訖。命上居首試券坼封還下,星煥跪受,以次坼封讀奏訖。上曰,居首鄭㝡朝,禮判之族乎?基善曰,然矣。命書傳敎曰,春到記講居首通幼學鄭義恪,製述居首賦三下一幼學鄭㝡朝,竝直赴殿試,講之次通幼學尹晩求,製述之次三下進士鄭世翼,竝直赴會試,講之次通幼學李箕集,製述之次草三下生員徐麟淳,竝給二分,講之次通幼學權命周,製述之次生員徐有薰,竝給一分,講之次通幼學趙遠永等九人,製述之次次上進士申羲朝等三人,竝令該曹考例施賞。命書傳敎曰,入格儒生,明日廣達門外施賞。上曰,史官就座,試官先退。仍命退,諸臣以次退出。
上在慶熙宮。停常參·經筵。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,礪山都護府使李儒龍下直,長弓一張,長箭一部,片箭一部,筒兒一箇賜給。
兪星煥啓曰,行都承旨金陽淳,行左承旨安光直,右承旨金興根,左副承旨李穆淵,不爲仕進,右副承旨李敦榮式暇出去,院中只有臣一人,伴直無人,左副承旨李穆淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李穆淵牌不進,伴直無人,右承旨金興根,所當牌招,而拘於廳規,不得請牌,何以爲之?敢稟。傳曰,牌招。
以左副承旨李穆淵牌不進罷職傳旨,傳于兪星煥曰,只推。
兪星煥啓曰,右承旨金興根牌不進,伴直無人,左副承旨李穆淵,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,卽者副修撰洪祐順,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于兪星煥曰,捕廳擧行,極爲稽緩,兩捕將爲先從重推考。
兪星煥啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于兪星煥曰,只推。
以右承旨金興根牌不進罷職傳旨,傳于兪星煥曰,只推。
以全羅監司徐有榘狀啓,萬頃縣人物渰死事,傳于兪星煥曰,聞甚矜惻,元恤典外,別加顧助,如有生前身還布,竝蕩減,未拯屍體段,刻期搜拯事,一體分付。
兪星煥,以弘文館言啓曰,下番闕直,事甚未安。修撰洪鍾應·宋持養,副修撰鄭德和,竝卽牌招,以爲推移入直之地,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·先蠶壇·馬祖壇·雩祀壇·漢江壇·司寒壇·祈雨壇·厲壇,壇上及四面紅箭門·墻垣·階砌,俱爲無頉,南壇,南邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
義禁府照目,粘連兵曹正郞丁載榮,都摠府都事洪大赫·趙羲元等矣本府議啓內,以兵曹·摠府郞廳,掖隷踰越宮墻,而俱不能覺察,大失在直巡察之責,難免重勘,竝只以此照律罪,各杖八十收贖,奪告身三等,竝只私罪,奉敎依允爲旀,竝只功減一等爲良如敎。又照目,粘連陽城縣監柳和元矣本府議啓內,移職之後,部牌不卽來納,仍不肅謝,事甚稽忽,以此照律,罪笞五十收贖,解見任別敍私罪,奉敎依允爲旀,功減一等爲良如敎。
副修撰洪祐順疏曰,伏以臣母,素抱貞疾,蛔積爲祟,每當節換,如期闖發,而近幸寒威少退,日候向和,將攝得宜,稍有痊可之望,故持被供直,間有日矣。卽接家信,臣母宿症,挾滯越添,食飮俱阻,呼吸難通,促臣歸視,家僮踵至,臣自聞此報,方寸煎熬,玆敢忙陳短籲,徑出禁扄。伏乞聖慈,亟遞臣職名,俾使救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
藥房提調沈能岳,副提調金陽淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
金陽淳啓曰,行左承旨安光直,右承旨金興根,右副承旨李敦榮,今日不爲仕進,竝卽牌招,何如?傳曰,允。
李穆淵啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于兪星煥曰,禮房承旨馳詣宗廟·景慕宮,奉審摘奸以來。
傳于金陽淳曰,下直守令入侍。
兪星煥啓曰,左右史不可不備,檢閱朴齊憲·徐憲淳,竝卽牌招入直,何如?傳曰,允。
以修撰洪鍾應·宋持養,副修撰鄭德和牌不進罷職傳旨,傳于兪星煥曰,只推。
兪星煥啓曰,卽者校理李垿,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,校理李垿陳疏徑出,副修撰洪祐順陳疏受由,玉堂上下番俱空,事甚未安。應敎金鼎集,副應敎金羽根,校理趙秉憲,副校理李鼎在·徐念淳,修撰洪鍾應·宋持養,副修撰鄭德和,竝卽牌招,推移入直,何如?傳曰,允。
以右承旨金興根,右副承旨李敦榮牌不進罷職傳旨,傳于李穆淵曰,只推。
李穆淵,以左右捕廳言啓曰,因奉常寺草記批旨,東·南關王廟監封祭物偸竊之漢,嚴飭譏校,刻期詗捕矣。賊人李完喆,今始捉得,故多般究問,則渠以本寺陪廳直隨行,年前除案後,不勝饑寒,果有行賊之心,本月二十四日夜,潛入本寺內靜嘉齋,封果祭物中,白米·唐黍黃栗片脯合五橐偸竊斥賣情節,箇箇承款,故屢加盤覈,一如前招,而別無更問之端,依例移送秋曹,考律勘處之意,敢啓。傳曰,知道。
又以左右捕廳言啓曰,謹依本廳草記批旨,賊人李完喆,移送秋曹之意,敢啓。傳曰,知道。
傳于李穆淵曰,秋曹罪人,勿拘齋日,開坐擧行。
李穆淵啓曰,卽者刑曹郞廳來言,罪人李完喆,勿拘齋日擧行事,命下,而判書宋晩載呈辭受由,次堂例不得擧行云,何以爲之?敢稟。傳曰,次堂擧行。
兪星煥,以吏曹言啓曰,今此文宣王釋奠祭西廡分獻官,前典籍安允沆塡差,而時無職名,令該曹口傳付軍職,何如?傳曰,允。
兵曹口傳政事,副司果單安允沆。
兪星煥,以議政府領·左相意啓曰,本府每於歲首,例爲觀察使·節度使薦,而臣等俱有身病,限內不得議薦之意,敢啓。傳曰,知道。
又以吏曹言啓曰,今此社稷大祭景慕宮大祭大祝及先農壇祭終獻官·大祝,當以曾經三司塡差,而在京無故人,極爲苟艱,時任玉堂,塡差以入之意,敢啓。傳曰,知道。
李穆淵,以兵曹言啓曰,卽接宗廟署入直訓鍊院主簿田百熙牒報,則宗廟大門東邊舊築墻垣四間許頹圮云。臣耕輔馳詣看審後,爲先令繕工監,以杻把子,堅實圍排,依例樹栅,而衛軍二名定立,限改築間嚴加守直,令該曹急速修築,亦令巡邏營門申飭校卒,各別巡察之意,分付,何如?傳曰,允。
又以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,謹依傳敎,臣萬永,率西部都事臣李憲在,北部令臣金芸淳,本局字內僵屍掩埋事,今月二十六日,自追慕峴·弘濟院·碌磻峴·沙川·甑山里,止末屹山,二十八日,自阿峴活人署·大峴·倉川·孔德里·水鐵里·麻浦·甕幕·西江,止楊花津一一搜檢,則僵屍爲二十一,露骸爲七,故竝卽深瘞覆土,被莎插標之意,敢啓。傳曰,知道。
甲午正月二十九日辰時,上御興政堂。藥房入診,下直守令同爲入侍時,提調沈能岳,副提調金陽淳,假注書吳泰權,記事官曺雲承·洪說謨,待敎金學性,延安府使洪蓍謨,以次進伏。醫官李亨基·李顯養·卞文爕,進伏楹外訖。上曰,史官分左右。上曰,藥房提調進前。能岳進伏奏曰,春日稍寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。能岳曰,醫官入診,何如?上曰,唯。亨基等以次診候訖。退伏楹外奏曰,脈候左右三部調均矣。能岳奏曰,湯劑當退與諸醫,詳議以定入之矣。陽淳奏曰,今日藥房問安,史官不卽待令,以致問安之遲滯,萬萬駭然。所當重勘,而本院請推之外,無他可施之罰,何以爲之乎?上曰,拿處。上曰,史官誰也?陽淳曰,上番曺雲承也。上曰,延安府使進前。蓍謨進前奏職姓名。仍命退,陽淳曰,宣諭何以爲之乎?上曰,出去爲之,可也。上曰,史官就座。仍命退,諸臣以次退出。
上在慶熙宮。停常參·經筵。
安光直啓曰,來初五日朝參日次矣,敢稟。傳曰,停。
又啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
又啓曰,右承旨金興根,右副承旨李敦榮今日不爲仕進,竝卽牌招,何如?傳曰,允。
傳于兪星煥曰,禮房承旨馳詣文廟,奉審摘奸以來。
以應敎金鼎集,副應敎金羽根,校理趙秉憲,副校理李鼎在·徐念淳,修撰洪鍾應·宋持養,副修撰鄭德和牌不進罷職傳旨,傳于兪星煥曰,只推。
兪星煥啓曰,玉堂上下番俱空,事甚未安。應敎金鼎集,副應敎金羽根,校理趙秉憲,副校理李鼎在·徐念淳,修撰洪鍾應·宋持養,副修撰鄭德和,旣有只推之命,竝卽牌招,推移入直,何如?傳曰,允。
又啓曰,今日文廟奉審摘奸時,西廡分獻官副司果文致中,典籍權道毅,竝不來詣享所,祀典所重何如,而有此無前之擧,萬萬駭然。竝所當重勘,而本院請推之外,無他可施之罰,何以爲之?敢稟。傳曰,事過後竝拿處。
又啓曰,卽者奉常寺官員來言,景慕宮春享祭祭物,提調當爲監封,而都提調李相璜,提調李止淵俱有身病,不得擧行云。提調李止淵,卽爲牌招,何如?傳曰,提調許遞,前望單子入之。
奉常提調前望單子入之,李止淵落點。
以右承旨金興根,右副承旨李敦榮牌不進罷職傳旨,傳于安光直曰,只推。
以應敎金鼎集,副應敎金羽根,校理趙秉憲,副校理李鼎在·徐念淳,修撰洪鍾應·宋持養,副修撰鄭德和牌不進罷職傳旨,傳于兪星煥曰,只推。
以檢閱朴齊憲牌不進罷職傳旨,傳于兪星煥曰,只推。
傳于安光直曰,留院公事入之。
傳于兪星煥曰,發遣吏郞,諸執事淸齋與否,摘奸以來。
傳于安光直曰,明日出宮門路,以廣達門爲之。
假注書吳泰權書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處,看審是白乎則,松橡鬱密是白遣,自靑鶴亭至舊失火處,面面周審,則老木穉株叢帀茂盛是白遣,自典牲署後面至冷井洞,大木參差,擁蓋一山是白遣,下詣南壇看審,則壇砌門竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則林松蒙翳是白遣,詣漢江壇看審是白乎則,亦爲無頉是白遣,自雁峯伏兵峴至畫景谷,則樹林茂密是白遣,由斗湖而詣司寒壇看審是白乎則亦爲無頉是白遣,自無學峯所經外南山諸處,一一詳審是白乎則,別無斫痕之意,敢啓。傳曰,知道。
兪星煥,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,每年各陵展謁,春則二三月,秋則八九月取稟,事曾有定式矣。今春展謁,定於何陵,而以何間擇吉乎?敢稟。傳曰,徽慶園親祭磨鍊,三月旬前擇日以入。
又以禮曹言啓曰,以陵幸取稟草記,傳曰,徽慶園親祭磨鍊,三月旬前擇日以入事,命下矣。幸行吉日,令日官朴周煥推擇,則來三月初六日爲吉云,以此日定行乎?敢稟。傳曰,以此日爲之。
兵曹,徽慶園幸行時軍令,三月初六日出宮,園所自闕門十五里,親祭當日還宮。
安光直,以司僕寺一二提調意啓曰,本寺主簿林穎喆,今已箇滿,而本寺多有擧行事,今姑仍任,何如?傳曰,允。
又以兵曹言啓曰,今此幸行時,隨駕營門當爲磨鍊矣。禁·御兩營鄕軍則今旣停番,何營軍兵隨駕,何營軍兵留都,禁軍及馬步軍以幾番幾哨磨鍊乎?敢稟。傳曰,訓局步軍十哨,馬軍五哨,訓將·御將率領爲先後廂,禁軍四番爲之,禁將率該營標下軍及三營餘軍,留都,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨秋幸行時,三百名,餘軍五十名磨鍊矣。今番則何以爲之乎?敢稟。傳曰,三百名爲之,餘軍五十名爲之。
又以兵曹言啓曰,在前幸行時,摠戎使率訓局餘軍,開陽門外留陣矣。今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又以兵曹言啓曰,內吹螺赤及龍虎營兼內吹螺赤,今春等習角賞格木,謹依判下別判分等施賞之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹,今春等習角賞單啓下,沈大成等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹,今春等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
上在慶熙宮。停常參·經筵。
上詣崇政殿月臺。社稷大祭親傳香入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
李敦榮,以都摠府言啓曰,今日入直內三廳武兼禁軍及軍兵等當爲中日習射技放,而社稷大祭齋戒相値,不得設行之意,敢啓。傳曰,知道。
又啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
安光直啓曰,今日親傳香時,承旨當爲備員,而右承旨金興根不爲仕進,卽爲牌招,何如?傳曰,允。
傳于兪星煥曰,禮房承旨馳詣社稷,奉審摘奸以來。
兪星煥啓曰,玉堂上下番俱空,已至多日,事甚未安。應敎金鼎集,副應敎金羽根,校理趙秉憲,副校理李鼎在·徐念淳,修撰洪鍾應,副修撰鄭德和旣有只推之命,副修撰洪祐順由限已過,一體牌招,推移入直,何如?傳曰,允。
李敦榮啓曰,禁衛大將李鐵求,御營大將李惟秀,以瘞埋事,今方各其字內出去矣。李鐵求兼帶右邊捕盜大將,李惟秀兼帶左邊捕盜大將,命召及大將牌·傳令牌,何以爲之?敢稟。傳曰,竝仍佩往來。
傳于李敦榮曰,今番幸行時,諸般擧行,竝依昨年例爲之,務從省約,出還宮時植炬置之,凡係役民之事,皆以儲置米會減,十里外斥堠·伏兵·傳語軍,亦爲一竝置之,外驛補把,亦依昨年例除之之事,分付。
兪星煥啓曰,卽者吏曹郞廳來言,陽城縣監柳和元,憲府則雖已署經,諫院則大司諫李元八,司諫李集運,正言洪在喆,兪世煥在外,獻納成遂默未肅拜,不得備員署經云,何以爲之,而獻納成遂默,卽爲牌招,何如?傳曰,一司除署經。
傳于兪星煥曰,禮判及有實故刑·漢·兩司堂上竝許遞,政官牌招開政。
兵曹口傳政事,大護軍單鄭基善。
兪星煥啓曰,行吏曹判書洪奭周,參判金道喜,參議洪穉圭牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書洪奭周進,參判金道喜,參議洪穉圭牌不進,左副承旨李穆淵進。以徐有贊爲兼弼善,沈能岳爲禮曹判書,柳河源爲刑曹判書,徐萬淳爲刑曹參判,金熙華爲右尹,洪重爕爲敦寧都正,洪命周爲知義禁,李勉昇爲藝文提學,金鉉復爲兵曹正郞,韓用鼎爲禁府都事,李在翊爲宗簿主簿,司僕主簿林穎喆今姑仍任事,承傳。
兵批,判書徐耕輔進,參判李基栽,參議洪祐爕病,參知李寅敎入直,右副承旨李敦榮進。啓曰,惠山僉使今當差出,而擬望之人乏少,他道守令,竝擬,何如?傳曰,允。以許溟爲同知,吳一善·金鎰爲宣傳官,池濟穆·睦安中爲五衛將,安景得·張處一·崔世煥爲景福將,李東植爲昌慶將,李鍾武爲都摠經歷,呂東冕·鄭驪源爲都摠都事,宋持養爲文兼,安箕錫爲守門將,趙存奎爲惠山僉使,同知單金兊成,僉知二單李景純·李圭徹,大護軍宋冕載,護軍李奎鉉·趙冀永·徐左輔,副護軍李海魯·李禎植,以上竝單付,士人池濟穆·康炳奎以上今加折衝加資施行事,承傳。
吏批,再政。以李魯確爲兵曹佐郞,金龍根爲掌樂主簿,柳相鎬爲雲峯縣監,兼春秋單金鉉復。
兵批,再政。以李錫奎·洪命周爲知事,金樂喜爲宣傳官,金善翼爲都摠都事,姜集爲訓鍊主簿,同知單鄭順祿,僉知二單睦安中,池濟穆。
傳于兪星煥曰,發遣吏郞諸執事,淸齋與否,摘奸以來。
傳于李敦榮曰,明日出宮門路,以廣達門爲之。
以右承旨金興根牌不進罷職傳旨,傳于安光直曰,只推。
以吏曹參議洪穉圭牌不進罷職傳旨,傳于兪星煥曰,只推。
以應敎金鼎集,副應敎金羽根,校理趙秉憲,副校理李鼎在·徐念淳,修撰洪鍾應,副修撰鄭德和·洪祐順牌不進罷職傳旨,傳于兪星煥曰,只推。
李敦榮,以義禁府言啓曰,卽接月令醫員崔孝曾手本,則時囚罪人曺雲承素患痰癖之症,處冷猝劇,又添毒感,身熱頭疼,食飮全却,目下症形,一時爲急云。罪人病勢如此,則一邊保放,一邊草記,曾有定式矣。曺雲承姑爲保放之意,敢啓。傳曰,知道。
甲午二月初二日辰時,上詣崇政殿月臺。社稷大祭香祝親傳入侍時,行都承旨金陽淳,行左承旨安光直,左副承旨李穆淵,右副承旨李敦榮,同副承旨兪星煥,假注書吳泰權·羅漢基,記事官徐憲淳·洪說謨,檢校待敎趙斗淳,待敎金學性以次侍立。時至,通禮跪啓外辦,上具翼善冠·衮龍袍,乘輿出興泰門。藥房提調沈能岳,副提調金陽淳進前奏曰,日氣猶寒,侵早勞動,聖體,若何?上曰,一樣矣。仍進發至崇政殿月臺,通禮跪啓請降輿,上降輿,通禮前導,就褥位南向立,引儀引初獻官判敦寧金在昌陞詣褥位之左。通禮跪啓請跪,上跪,香室官員奉香祝跪授星煥,星煥東向跪進,上受香祝授在昌,在昌跪受興。通禮跪啓請興,上興,通禮前導就階下祗送位西向立,在昌奉香祝由正路出。通禮跪啓請鞠躬,上鞠躬,香祝過後。通禮跪啓請平身,上平身。通禮跪啓請入幄次,上入幄次。通禮跪啓請外辦,上出次。通禮跪請乘輿,上乘輿,出崇政門由廣達門·顯謨門·興泰門還內,出標信解嚴。諸臣以次退出。
上在慶熙宮。停常參·經筵。
上詣崇政殿月臺。景慕宮親傳香還內後,內閣·政院·藥房口傳問安。答曰,知道。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
金陽淳啓曰,今日親傳香時,承旨當爲備員,而右承旨金興根不爲仕進,卽爲牌招,何如?傳曰,允。
傳于兪星煥曰,禮房承旨馳詣景慕宮奉審摘奸,仍詣先農壇,奉審摘奸以來。
兪星煥啓曰,玉堂上下番俱空,已至多日,事甚未安。應敎金鼎集,校理趙秉憲,副校理李鼎在·徐念淳,修撰洪鍾應·宋持養,副修撰洪祐順,竝卽牌招,推移入直,何如?傳曰,允。
傳于金陽淳曰,右承旨·左副承旨竝許遞,前望單子入之。
承旨前望單子入之,洪穉圭·閔泰鏞落點。
金陽淳啓曰,新除授右承旨洪穉圭,同副承旨閔泰鏞,竝卽牌招,何如?傳曰,允。
傳于金陽淳曰,吏曹參議有闕之代,前望單子入之。
吏曹參議前望單子入之,李嘉愚落點。
李敦榮,以兵曹言啓曰,今此徽慶園幸行時,各差備所把驛馬,別單磨鍊以入,而本曹驛馬外,不足之數,依昨年例,以京畿驛馬十五匹補把事,分付本道之意,敢啓。傳曰,知道。
又以備邊司言啓曰,卽見廣州留守金履載狀啓,則復陳本府民窮轉棘,饑口增加之狀,仍請賑資不足米一千五百石,準初請以某樣穀趁今劃下,俾完賑濟事,令廟堂稟旨分付矣。當初區劃,雖有斟量,到今饑口,旣過始料,則賑穀加請,容或無怪,就兩西京運小米中五百石特許加劃,使之取用,無煩更請,何如?傳曰,允。
又以備邊司言啓曰,卽見京畿暗行御史李是遠別單,則其一,北漢餉穀,昨年因摠使筵奏,自今年使之依前輸納城倉矣。目今荐罹大侵,窮蔀之急,有倍去年,毋論元餉部還,特許全數捧留本邑事也。昨秋因該道臣陳請,已爲許施。其一,陵樹禁養之節,令該曹·該道嚴飭陵官與地方官,俾無如前疎忽之弊,而陵官之墨牌推捉,一體禁斷事也。伊來懲礪之政,非不申嚴,而種種有犯斫之患,已不勝驚悚。至於英·寧陵則道里最遠,禁護尤疎,爲陵官者,苟能殫誠巡察,寧至如是蕩然?令該曹更爲另飭,若有如前不謹之弊,加律論勘,著爲令式,至如推捉平民之擧,亦甚駭然,關飭本道,使地方官隨現卽報,以爲禁斷之地。其一,賑簿作奸之端,卽高價貿入,詳定折報也,貸用還穀,混入市貿也。濫數懸縮,以報中間之消融也,憑藉作還,以便末梢之彌縫也。請嚴立科條,載之賑式。今行査得錢穀中楊根等五邑之已入書啓者外,驪州各穀折租二百十四石零,喬桐各穀折租四百二十一石零,富平各穀折租二百七十六石零,長湍錢餘在折租十五石零,利川錢餘在折租五百石零,高陽各穀折租一千八百四石零,龍仁錢餘在折租五百二十七石零,陽智租三百三十石零,漣川各穀折租三百八十八石零,砥平各穀折租三百四十九石零,請令道臣依此作還,從速收捧事也。縮穀許減,雖有已例,濫數報勘,在所當覈,驪州等十邑與書啓中楊根等五邑縮穀會減者,令道臣更爲考準査正後狀聞。其一,私賑人陽川張五福,水原曺儀元,積城金泳,捐財非出於覬,救飢專由於起義,獎勸之政,宜先此輩,令該曹從速酬賞事也。傾産出義救濟飢民,實爲嘉尙,令道臣更探其實狀,以爲施賞酬勸之地。其一,本道各驛,到處殘破,若不大加釐正,俾有後效,則不多年內,更無可救之道,四都留守之新延一次外,往來時貽弊,武臣之創乘有屋車者,亦爲申嚴禁斷,而驛位土之爲武斷班戶,挾財奸民之輕價勒買者,令道臣一一査發,箇箇還給,俾爲支保事也。濫把私借,實爲列郵決不支之弊本,朝家之前後申飭,果何如,而輒歸空文,未見實效者,蓋由於察訪則官卑而人輕,驛卒則至賤而無告,討索之不勝支當,使役之日益煩重,遂至有預賣位土之弊,而將至於無馬後已。若使本道道臣,留心察飭,恪遵法例,則四都入把,當不至無節,武臣乘車,當不至無憚,諸般情費,當不至太濫,而驛土之失,亦豈無可以推刷之道乎?竝令道臣到底商確,俾有蘇殘矯弊之益。其一,西路撥站京馬戶首,憑藉無義之作貢,奪食馬戶零星之朔料,所謂賣買文券,取來爻周後,已爲移關巡營,永永革罷,而依此遵行,俾無毁劃事也。當初作貢之擧,旣非朝令,而到今絶站之弊,實有病源,以繡啓辭意,關問該道,以爲從長裁處之地。其一,廣州·江華皆以保障重地,軍餉之虛實,大有關係,而廣州則有戶庫焉,買還·移施·貸下等許多奸弊,皆由於是。江華則戊子己丑之間,貪奸始生,至有立本取剩,吏逋至於二千九百石,且戶南庫設置,法意何如,而前後守臣,無難犯用。至若遠地旅宦之李是復,遐方羇遊之宋之濂,亦皆任意假貸,其所乾沒,至於四千兩,而奸濫之下屬,次次效尤,許多錢貨,盡入債案。請令守臣一一督捧於各人處,以爲存法紀實帑儲事也。餉還所重,顧何如,而移施也,立本也。遂成逋藪,竟至於虛留之弊,兩營逋吏等,爲先嚴囚,待準捧從輕重勘律,而至若戶庫錢之貸下,尤係法外,亦須刻期充報後啓聞之意,分付守臣。其一,都賈之弊,流毒無窮,惟意操縱,物價踊貴,若不嚴加禁斷,則各種之賣買者,無不榷利,民不得以聊生事也。都賈設禁,國典何等至嚴,而尙有犯科之類,至登按廉之啓,紀綱之解紐,轉益寒心,此後則自該道隨現隨勘,一皆斷之以常律,使奸刁憑藉之徒,咸知象魏之懸,有所悛戢。其一,儲置加下之弊,矯捄無術,若不令道臣親執籍書,詳察奸濫,則列邑零星之穀,皆將爲該色之逋負,而且以幸行時植炬事言之,貢人輩當初受價,擧火則每柄一石,不火則每柄半石,而中間變改,無論擧火與否,竝以一石上下,所費甚多,自今更依古例施行事也。年前繡衣復命之時,以此覆奏行會,而幾年之間,弊固自如矣。所謂加下之名,必非難醫之病,則惟在道臣剋念矯捄之如何,而至於植炬稧之存減便否,亦令從長措處。其一,巡·雇兩廳還耗,令道臣便宜變通,依驪州已施之例,竝爲代錢事也。弊到極處,理當通變,令道臣另思方便之道,俾有永久之效。其一,軍需·雇馬兩庫債錢之弊,轉到窮極,不可無變通之道,隨其緩急,量宜蕩減後,以今年賑餘作還穀,取耗給代事也。軍·雇兩錢之當初設始,雖爲將士之支放,到今收斂,實爲民邑之痼瘼,甲戌之蕩債,乙亥之作穀,未嘗非矯捄之擧,而餘數尙多,爲患轉甚,分付道臣,使之從長變通後啓聞。其一,列邑吏逋收殺之法,或加斂於民結,或放債於民間,或立本而取殖,終無充逋之實效。只爲奸吏之偸弄,族徵之禁,已有年前筵稟定式,此不可不復申前禁,而與其苟且收殺,以充積久之欠逋,不若嚴明紀綱,永杜日後之乾沒,令道臣覈出各邑逋魁,竝施加倍之重律事也。國家之設置糶糴,豈爲奸吏輩惟意乾沒之物乎?不能以法從事,則宜或無所顧忌,而況所謂勘逋者,適足以養逋,反成利竇,害將安歸?爲方伯·守宰者,苟知國穀之有重,民命之所關,則何可全不査察,一任舞弄乎?令道臣親執各邑穀簿到底嚴覈,排年條之限內未收與積年逋未發覺之前後守令,竝爲論啓,犯逋諸吏待本穀收殺,如法勘斷,至於徵逋之節,亦令別般講究,期於了勘凡係法外謬例,一切禁斷,俾無敢更售前習。其一,軍政之弊,卽白骨·黃口·疊役三弊也。其所捄之之道,亦一査得閑丁也,令道臣講究措處事也。朝家之以此申飭,前後何如,而査櫛之擧,乍行旋止,冤徵之患,到處依舊,苟究其源,則皆由於保率稧房及冒稱投托之爲逋逃巨藪也。苟有必捄之意,豈無可捄之道乎?亟令道臣留心矯革,期於漸次釐正,無至如前因循。其一,戰船軍器,法意嚴重,而廢壞之甚,莫如今時。請令廟堂嚴飭,俾有實效事也。陰雨之備,法意惎重,而戰船之改造,軍器之修補,皆不免有名而無實,從以許多奸弊,疊生層出,如是而尙何論緩急有恃乎?令帥臣知悉此意,俾有務實之效。其一,海路關防之要,莫如江都,壬午繡單中,以喬桐·永宗爲左右防營之說,按圖觀形,可知其確論,而若以喬桐事勢有別,不可比肩於永宗,則以水使而兼防禦,同受節制於江都,亦合便宜事也。關防沿革,不可遽議,置之。其一,牧官只屬本寺,初無營邑之維持,故許耕而捧稅,刈薪而牟利,唯其所欲,都無畏忌,從今以往,使其地方監司·留守,兼帶本寺提擧之任,董其勤慢,嚴明黜陟,知所警惕事也。監司·留守兼帶提擧之有難遽議,實無異於年前湖南繡單之請,而牧官考績,付之道臣,置之。至如非法之不可饒貸者,則許令道守臣隨現啓勘。其一,驪州防役廳,卽他邑民庫也。所謂追磨鍊名色,嚴加禁斷,從今以後,有民庫之如驪州·南陽等諸邑,皆令歲終勘簿於巡營事也。民庫出入之磨勘於巡營,亦有他道已例,此則付之道臣,量宜裁處。其一,朔寧郡卦斂之弊,丙戌因繡啓革罷,而又有剩結五十二結零,此爲該邑民切骨之瘼。故仍舊排定,所謂加摠五十二結零,分數査減,以爲結民救急之效,而該郡又有油淸價之排結,卽是自來謬規,故今已革罷,上項兩件事,一依釐正節目,毋或變改事也。該邑結弊,自來紊亂,中間變通,反生弊端,今此繡衣之因舊排定,亦難保其久行而無弊,須有一番査起,始可洞革積弊,而油淸排結,亦係謬斂,竝令道臣到底釐核,俾有永遠之實效。其一,振威縣田畓結斂,有三稅·無稅等名色,豪班奸吏,作爲私計,無告彼氓,莫可支保。故已爲痛革濫斂之謬規,每結公納之數以二十七斗,已有酌量知委於民間者,自今年作結爲始,依此備納,永久遵行事也。土豪之養戶,奸吏之防結,互相牟利,愚弄小民,所謂三稅·無稅之名色,卽他邑所無之謬例,此而不禁,其可曰稅有常法乎?令道臣査實嚴斷。其一,金浦郡有收逋放債錢名色,丙戌繡啓,論其違法,至有該倅譴罷之事矣。其後依舊斂散,變幻名目,重邊督捧,至於徵族,所謂收逋等債券,一竝爻周,永永革罷之意,已有知委者,依此恪遵事也。列邑逋吏之徵創,旣有右項稟覆,此邑逋錢,亦在其中,更不必論理架疊。其一,堤堰修築,農政之大者,而挽近以來,京外牟利之輩,破壞完堤,任意作畓。請令戶曹與本司,行關列邑,一一査櫛,照法嚴勘,各別修築事也。朝家之事目至嚴,農政之關係甚大,如有毁堰犯耕之弊,則不可不詳査禁斷,以此意分付道臣。其一,士夫家墳山廣占置塚之弊,令廟堂行會,嚴加禁斷事也。此固非朝家之所設禁者,而末流之弊,若至於害民,則不可一任其狼藉,令道臣隨時察禁。其一,各邑都結之禁,事目本自至嚴,令道臣另立科條,已行之邑,限年革罷,未行之邑,恪守正法,更無襲謬之弊事也。年前因湖西繡單,有所禁飭者,今亦以此意申明分付,俾絶踵襲相仍之弊。其一,抱川居民柳弼成孝行,江華居民朴元達妻金召史,舊豐德居民田甲寅妻李召史,安城士人沈承倫妻崔氏貞烈卓異,竝施旌表之典事也。其一,松都幼學金憲基學行表著,可合收用事也。此則竝令各該曹稟處。其一,各邑吏額除減事也。此亦因前後繡單,有所關飭於諸道者,而謬襲相仍,濫觴不已,今又有繡單論列,近日外道營邑,不能恪遵朝令,乃至於此。夫使虎而冠者,年增歲加,小民之受害者,將安所限極,決不容一任其冗濫,更爲關飭於道臣,俾有釐減之實效。其一,土豪士夫之武斷蔑法,宮差屯監之浚剝毒虐,此皆失人心薄風俗之類,各別嚴飭,俾知畏戢事也。土豪之武斷,實爲下戶難支之本,而至若宮差屯監之怙勢肆虐,尤爲厲民之階,爲小民者將何以聊生乎?似此蔑法之類,決不容無鋤治之政,令道臣到底糾摘,無或吐茹於其間,斷以常法,俾有所戢畏,何如?傳曰,允。
又以備邊司言啓曰,卽見公忠左道暗行御史金箕晩別單,則其一,京外各衙門還耗作錢,加作取剩,仍以小詳定名色,混同立本,穀摠由是而不均,簿書因此而紊亂,奸吏舞弄,生民受害。各項作錢條,一以元詳定均排各邑,定爲恒例,而從市直與小詳定名色,一切禁斷,每於畢捧,磨勘修啓時,襲謬與否措辭添入之意,行會定式事也。加作取剩,減價立本等許多弊端,吏始以是售奸,官或不能無犯,遂至於襲謬狃常,流毒於民,民決不支,實爲哀痛。若其禁杜之方,此在道臣糾摘彈束之如何,爲道臣者,苟以懷保爲事,不以吐茹爲拘,列邑之無所忌憚,寧或至是?以此更爲嚴飭於諸道道處,無敢如前縱弛,俾有戢奸懲貪之效,而至於小詳定名色,尤爲養逋厲民之本,纔以此有所稟覆行會者,姑待今秋,如有身犯及不能察奸之守令,懸法在彼,當依前奏,重律勘處。其一,三軍門保米特許代錢,永爲定式事也。軍需所重,有不可遽議闊狹,而情費歲增,京外皆然,實爲病民之本,決不容一任其浮濫,前此飭禁,非不申複,而令久每患弛解,更爲關甘申令,俾有省減紓力之效。其一,昨年湖左饑饉,殆甚己甲,而近又癘疫大熾,得輒必死,令道臣身死人數爻,開錄狀聞,闔沒及夫死無子,孤寡窮獨,而無可辦納者之身還布,十分精覈,一竝蕩減,俾爲終始愍恤之澤事也。掩骼,卽王政之所先,蠲役,爲懷保之急務,而繡衣復命已久,今無以追後提飭。第念伊時旣非荐歉,已有似此光景,況秋農又失,冬寒最酷,加以輪沴,死亡相續,其道路暴露之狀,又可以想像,而此則非但湖左爲然,一體行會於畿·湖兩道道臣,使之關飭各邑,到底搜覓,一一埋瘞。其一,延豐縣處在鳥嶺孔路,大小使星,冠蓋相望,郵站將絶,令道臣一依平澤例,措劃詳定米,永爲恒式事也。別補條之大路分排,想必有當初斟量,而第邑旣殘弊,驛受其害,此或當念,令道臣量宜措處。其一,沃川增若站所在倉舍外官衙各廳,亟命毁撤,疊設吏隷亦爲移屬於本驛事也。當初分設,旣有意義,則到今合屬,得無窒礙,令道臣詳考事例,廣探物情,具意見論報,以爲稟處之地。其一,忠州故學生李郁修妻徐氏,新昌故學生方師鳳妻池氏,報恩官婢玉娘烈行卓異,竝施當施之典事也。此則令該曹稟處,何如?傳曰,允。
又以備邊司言啓曰,卽見公忠右道暗行御史黃別單,則其一,本道改量已久,田籍紊亂,奸吏豪民冒錄圖頉之弊,將至國結無餘,若論改量,則物財無策應之方,今使爲守宰者,陳起之眞僞,按簿爬覈,冒濫者一竝査拔事也。其一,軍政痼弊,莫今日若,黃口·白骨,尙編軍案,此實切骨之瘼,亦係干和之政,亟令道臣嚴飭列邑,斷行査括事也。其一,糶糴之法,漸不如古,留庫每多虛簿,秋捧尠有實數,甚至小詳定名色,混同分給者,俱係不法,嚴飭道臣,申明舊典事也。今以軍田糴三政,分爲三條說弊,而結摠之減縮,專由於舊頉之不能還,實爲許多奸弊之淵藪,苟欲矯捄,非量則査,而昨年該道還起,不爲不多,則今無以更煩爬櫛姑置之,黃白冤徵之弊,湖右爲最甚者,蓋以投托多路,査括未行,殘民偏苦,職由於是。雖以還弊言之,若使嚴於分留,絶其翻弄,則執錢·立本等謬規,可以不期祛而自祛,豫備水旱之意,可得無虞,而末流毁劃,在在皆然。如無別般懲創,民穀將至俱失,揆以國法,寧不寒心?竝令道臣知悉對揚,無煩屢飭。其一,吏逋之徵族,雖出萬不獲已,一人逋,九族敗産,有足干和,又或以小詳定名色,草草了殺,而害竟歸民,此後則凡有逋吏,一以大明律計贓法施行事也。外邑逋吏之久逭當律,非但無所懲畏,亦何以謝無辜替徵之民乎?自今犯逋之類,一切計贓考律,具格擧行之意,申明分付。其一,雙樹餉穀,前前道臣及前道臣,積逋査完,城餉復峙,若不謹終,則弊將如初,自今以後,若有犯逋者,計石多寡,以法從事事也。舊逋旣已準捧,謬例亦且釐正,則來後謹終之方,惟在於嚴法一條,以此意另加提飭。其一,新結儲置之立本取剩,本非經法,一切防塞事也。直報京廳,以新米換用者,果是近創之謬例,而惠堂纔以此筵奏防塞,今不必更爲操飭。其一,諸驛凋殘,專由於位土陳荒不得代受,馬無牧養,卒無聊賴,立馬之際,駑駿不計,請囑所緊,高價上下,馹騎疲弊,勢所固然,令道臣講究良策,俾有實效,而濫騎之弊,一切禁斷事也。國之置郵,爲其傳命,則其法意之關重何如,而挽近以來,無驛不敗。有站皆絶者,苟究其所以然之故,則以馬則有濫騎卽斃之患,以卒則有繁役必亡之勢,位土則見奪而不能耕食,復戶則預賣而無以供給,加之以公行加把,進上添卜,郵官之濫率土豪之責騎,巡路之營屬誅求,赴燕之盤纏收斂,何莫非不可支堪之端乎?諸般爲弊之端,令道臣加意矯革,期於蘇醒,其中難於擅便者,則隨卽論理啓聞。其一,水營關防設置本意,不輕而重,而本營獨無設科之例,故武藝不習,操鍊錯誤。請依他營例,創設科試,令各其邑舟師將官,每年都聚水營,考取優等事也。事係創始,有難遽議,置之。其一,安眠島松,自今公用外,風落·水桶等許斫,一切防禁,而或有偸濫之弊,先自帥臣而重勘事也。禁養疎虞,犯者無忌,甚至有奸民之冒耕,苟使帥臣,到底禁飭,隨時播植,則寧或至此?從今凡水使之不能盡職者,另加糾察,隨卽論啓之意,分付道臣。其一,安興鎭有待變船殖利錢,貧民莫保,蕩敗相續,此船在本鎭,無甚緊關,特令革罷後,殖錢名色,亦爲蕩減事也。凡官錢之殖於民者,無往而非痼弊通患也。令道帥臣商量便否,從長措處。其一,安興鎭卽嶺·湖咽喉,依京畿永宗例,仍作防禦營,以名武擇送,以重關防事也。凡防禦之置諸西北之路,而不于三南者,自有意義,而況事係關防,不可遽議,置之。其一,沿海戰龜防兵船改造改槊時,饒實村民中,差定代將,使之擔當擧,而一經其任,輒至蕩産,自今物力措劃之方,令道臣關問邑鎭,俾卽變通事也。凡於造船改槊,自有公穀會減,則豈眞役需之本薄乎?此由營邑校吏之䑛餂在是,乾沒在是,以致公劃之不足,而欲取足於平民,巧作此扶助代將之名色,此等處若能操束綜核,則物力自可勘役,村民必免橫徵,以此意另爲申飭。其一,山訟私掘之弊,嚴飭營邑之臣,劃卽區別立落,當掘者督掘,不當禁而健松者,隨卽刑懲事也。豪强廣占之弊,亦爲小民受病之端,爲官長者,苟能公於聽斷,則豈有滯訟之理,又豈至有私掘之擧乎?守法簡訟,此在營邑裁斷之如何,以此申飭。其一,瑞山等邑漁鹽船三稅,特令別定差官,無論案內與案外,一一査出,廢業者減稅,方設者付稅,俾無海稅不均之弊事也。舊案不改,公稅難頉,則果有徵隣徵族之冤,而案外新造,隱爲私竇,亦非均稅之意,另令査櫛,俾有實效。其一,公州移來軍丁五百名還送各其本邑事也。當移屬出於裒益,今不可遽議還屬,置之。其一,各邑稅大同軍保米待秋收捧事也。繡衣復命之前,因道臣所請,已爲許施。其一,禮山出身玄鎭國,昨年大水,船拯千餘命,又捐數千金家財,逐戶分給,恩津縣金浦等面,昨秋大水,浦民等三十三人,持船往救,人命被活者,合爲一千五百十八人,而其中船人文靑國,所拯尤多,竝施褒賞事也。倉卒出義,俱爲嘉尙,令道臣査實後施賞,俾有興勸之道。其一,結城幼學金在敬,洪州幼學李鎭奎,禮山幼學李宗秉,俱爲經明才行之士,可合收用事也。其一,保寧故士人柳,扶餘幼學李普忠姜卜氏,靑陽故下吏梁佽元等孝烈卓絶事也。學行孝烈,竝令各該曹稟處,何如?傳曰,允。
又以備邊司言啓曰,卽見黃海道暗行御史洪羲錫別單,則其一,本道改量已久,田案刓弊,往往有只憑袊記,初不執卜之邑,申飭列邑,另行査陳,每年秋成後,逐庫摘奸,釐正其當頉與當入,無或有隱漏混淆之弊,而量案所無邑,從速謄成,以爲憑考之地事也。其一,軍政闕額,黃白冤徵,此專由於圖避之習,不一其端,而使彼無告之殘民,難以支保,關飭道臣,所謂保率·稧房等冒頉之弊,一切痛革事也。其一,糴政奸弊,指不勝摟,雖以平山一邑言之,元戶殆過七千,而受還僅爲千戶,還民切冤,莫此爲甚。關飭道臣,量戶摠另行裒益事也。査起之政,苟能着意董飭,俾無漏結虛卜冒頉濫執之弊,則是無量田之名,而有量田之實也。未嘗非今日先務,而至於量案謄給,營邑往復,可以爲此,此不必致煩朝令,軍役規避之習,自古已然,而未有若近日之甚。所謂保率也稧房也,儒鄕之胃稱也,任帖之濫授也,此皆刁民之希倖,奸吏之容情,官長之因循縱弛,而畢竟簽丁者,都歸於貧殘,老弱之類,猶不能盡充,則遂至於隣族之徵,黃白之冤,使今日牧民者,苟能心對揚,到底搜剔,則何憂虛伍之難充,冤徵之難支乎?近來還摠,到處枵然,比古昔不啻減半,而殘民偏受之苦,比古昔亦不啻倍蓰者,專由於漏籍拔戶不能計還均排也。卽平山一邑,而三隅可反,此特營邑憚於修擧,以致如此,竝令道臣另念矯捄,俾有實效,而査陳一款,待秋成卽爲擧行,以還起新起,從實啓聞。其一,本道水使又兼甕津府使,行營而治戎務,本營而管民事,設始之意,可謂兩便,但搬運往來,卽是難支之痼瘼,若水使恒留蘇江,虞候鎭守甕津,俾成犄角之勢,則實爲控阨之要,而事係更張,關問道帥臣,狀聞後稟處事也。前此亦未嘗無此議,而海防非不所重,民社亦有其責,此所以至今難愼,有不可遽議更張。其一,西沿諸處,俱是登萊折衝之界,漁採唐船,無難越來,或至下陸,而尋常任他,令沿路各邑,申明瞭望,嚴加追捕事也。此不但居民爲害之端,實有海防難言之憂,而飭久易忽,慣見狃安,苟使勤於暸望,預爲備禦,則寧有多數來泊,無難逗遛之弊乎?令道臣申明操飭於水使及沿海守令·鎭將,使之十分團束,嚴加追逐,而如有不善捍禦,一向疎虞,則隨卽登啓論勘。其一,沿海邑所在防船挾船,依嶺南戰漕船通行之例,或載稅穀,或通漁鹽,而以防挾二船,此出彼入,恒使一行一留,以其稅錢,補用於改造改槊事也。繡衣則雖以戰漕通用,認有是例,而戰漕本無通用之例,今不可遽議,置之。其一,長山松田,日漸童濯,禁護之節,申嚴令甲,期有實效,舊長山四五十里,是固宜松之地,一體禁養事也。近來松禁之蕩然,實爲可悶,而至若新·舊長山,則尤爲關重,事目本自至嚴,前後朝飭,不啻申複,爲帥臣者,苟能實心禁護,專意播植,則火耕之冒犯,木根之狼藉,豈至如今此繡單所論乎?另飭帥臣,除尋常到底禁養,仍令道臣隨時察飭。其一,沿海漁鹽等稅,只從舊案,白徵居半,實爲海民切骨之冤,令道臣另査應頉,從實減稅事也。當頉未頉,有積年白徵之弊,當入不入,爲奸民專利之資,此不可不一番査正,令該道另行考覈,區別舊頉新現,案付均排,俾無冤徵與漏稅之弊。其一,豐川,處在長山以北,以海路之不便,旣許田大同代錢上納,禁衛營所納軍保太一百二十五石零,此亦特許代錢事也。長山以北則田稅大同,旣不以本色輸納,而保太之未能竝擧者,特爲軍需之重也,置之。其一,本道處在西北要衝,俗尙弓馬,道內出身,殆近千數,未霑一官,群情冤鬱,往在庚寅,道臣就別將六窠中以其居首驛·岱岱洞兩別將,改號爲權管,待準朔陞六之意,陳達仰請,尙未覆啓,亟令稟處事也。此事自該道觀之,則雖爲疏鬱之方,以官方言之,則反添積薪之嘆,以年前道啓之未卽覆施者,此也。令該曹酌量便否,更爲稟處,何如?傳曰,允。
又以禁衛營言啓曰,謹依傳敎,臣鐵求率西部令臣趙洙,南部令臣尹泰兢,僵屍掩瘞事,自正月二十七日至今月初二日,本營字內阿峴·大峴·靑坡·麻浦·龍山·鷺梁·塘峴·瓦峴·利泰院·西氷庫·漢江,抵光熙門外,一一搜檢,則僵屍爲四百二十,露骸爲一百三十二,故竝卽深瘞之意,敢啓。傳曰,知道。
又以御營廳言啓曰,謹依傳敎,臣惟秀率東部令臣洪錫鵬,南部令臣尹泰兢,本廳字內僵屍掩瘞事,去月二十七日,自城洞·安巖洞·狄逾峴·佛川·孫哥庄·彌阿里·水逾峴·伐里·小墨兒峴·沙阿里·鍾巖·雨裝峴·祭基里·典農里·踏十里·馬場里,止往十里,今月初二日,自往十里·箭串橋·纛島·新村里·水鐵里·豆毛浦·漢江,止鑄城里,一二搜檢,則僵屍爲五百六十四,露骸爲六百七十七,故竝卽深瘞覆土,被莎插標之意,敢啓。傳曰,知道。
甲午二月初三日辰時,上詣崇政殿月臺。景慕宮春享大祭香祝親傳入侍時,行都承旨金陽淳,行左承旨安光直,左副承旨李穆淵,右副承旨李敦榮,同副承旨兪星煥,假注書吳泰權·羅漢基,記事官徐憲淳·洪說謨,檢校直閣李景在,檢校待敎趙斗淳,待敎金學性以次侍立。時至,通禮跪啓外辦,上具翼善冠·衮龍袍,乘輿出興泰門。藥房提調沈能岳,副提調金陽淳進前奏曰,侵早勞動,聖體,若何?上曰,一樣矣。仍進發至崇政殿月臺,通禮跪啓請降輿,上降輿,通禮前導就褥位南向立,引儀引初獻官判中樞府事李羲甲陞詣褥位之左,通禮跪啓請跪,上跪,香室官員奉香祝跪授星煥,星煥東向跪進。上受香祝授羲甲,羲甲跪受興,通禮跪啓請興,上興,通禮前導就階下祗送位西向立,羲甲奉香祝由正路出。通禮跪啓請鞠躬,上鞠躬香祝過後,通禮跪啓請平身,上平身,通禮跪啓請入幄次,上入幄次,問安勿爲之事。出傳敎通禮跪啓外辦,上出次,通禮跪啓請乘輿,上乘輿出崇政門,由廣達門·顯謨門·興泰門還內,出標信解嚴。諸臣以次退出。
上在慶熙宮。停常參·經筵。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,右副承旨兪星煥今日不爲仕進,卽爲牌招,何如?傳曰,允。
閔泰鏞啓曰,知義禁洪命周,刑曹判書柳河源,參判徐萬淳除拜後過三日不爲出肅,竝依定式推考警責,仍卽牌招察任,何如?傳曰,允。
備忘記,北虞候李龍求,坡知僉使鄭裕健,古城僉使朴聖默下直,各長弓一張,長箭一部,片箭一部,筒兒一箇賜給。
以應敎金鼎集,校理趙秉憲,副校理李鼎在·徐念淳,修撰洪鍾應·宋持養,副修撰洪祐順牌不進罷職傳旨,傳于李敦榮曰,只推。
洪穉圭啓曰,玉堂上下番俱空,已至多日,事甚未安。應敎金鼎集,副應敎金羽根,校理李垿·趙秉憲,副校理李鼎在·徐念淳,修撰洪鍾應·宋持養,副修撰鄭德和·洪祐順,竝卽牌招,推移入直,何如?傳曰,允。
傳于洪穉圭曰,明日次對,依例來會。
洪穉圭啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
又啓曰,今此京外守令·邊將薦擧單子四百三十七張,依例捧入,而其中應薦不薦人,令該曹察推,何如?傳曰,允。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李敦榮曰,只推。
以右副承旨兪星煥牌不進罷職傳旨,傳于李敦榮曰,只推。
以應敎金鼎集,副應敎金羽根,校理趙秉憲·李垿,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于李敦榮曰,只推。
洪穉圭,以侍講院言啓曰,明日賓客相見禮時,宮官當爲全數進參,而兼文學吳取善有實病,無以備員,令政院稟旨變通差出,待下批牌招,以爲進參之地,何如?傳曰,許遞,前望單子入之。
兼文學前望單子入之,李遠翊落點。
洪穉圭啓曰,新除授兼文學李遠翊方在罷散中,何以爲之?敢稟。傳曰,敍用。
兵曹口傳政事,副護軍單金興根。
洪穉圭啓曰,吏曹郞廳來言,大臣置處政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書洪奭周,參判金道喜俱以病不來,參議李嘉愚在外,不得開政云。判書·參判,竝卽牌招,何如?傳曰,允。
洪穉圭,以吏批言啓曰,議政府領議政李相璜勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,全羅道京試官權用經呈狀內,矣身親病添劇,萬無遠離之路,卽速入啓遞改云。親病旣如是,則有難强令往赴,改差,何如?傳曰,允。
又以兵批言啓曰,領議政李相璜勉副送西事,命下矣。依例從座目,領中樞府事鄭晩錫,判中樞有闕之代,降付,其代李相璜下批之意,敢啓。傳曰,知道。
有政。吏批,判書洪奭周牌招不進,參判金道喜進,參議李嘉愚在外未肅拜,右承旨洪穉圭進。啓曰,行判書洪奭周牌招不進,參議李嘉愚在外未肅拜,小臣獨政未安,何以爲之?敢稟。傳曰,仍爲之。以李肯愚爲同副承旨,趙用成爲監察,李效榮爲活人別提,趙秉龜爲成川府使,趙秉憲爲全羅道京試官,兼持平權用經減下事承傳,故奉事徐奎輔贈吏參例兼,刑曹參判徐萬淳考。
兵批,判書徐耕輔,參判李基栽,參議洪祐燮病,參知李寅敎入直進,左副承旨李敦榮進。領府事單李相璜,判府事單鄭晩錫,同知單張處一,副護軍李穆淵,副司果李遠翊以上竝單付。
洪穉圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,今此南壇祭終獻官,當以曾經三司塡次,而玉堂極爲苟艱,時任春坊,塡差以入之意,敢啓。傳曰,知道。
又以備邊司言啓曰,卽見司饔院所報,則以爲,分院工匠輩,又當荐歉,難責燔役,米限一百石,請依已例劃下矣。此是昨年之所已施者,況値荐歉,尤不可無軫念之政,就惠廳所在昨年用餘西運小米中五十石,更爲貸下,何如?傳曰,允。
又以備邊司言啓曰,卽見江華留守金基常狀啓,則以爲,昨年穡事,荐被慘歉,春後耕播,專靠牟還,而種牟異於他穀,實無從便貿取之路,留庫牟八百六石零特許加分事,請令廟堂稟旨,分付矣。荐歉民勢,旣不能自力,則種糧之專靠於還穀,事勢之所不免,依狀請數爻,特許加分,何如?傳曰,允。
領議政李相璜疏曰,伏以,臣申控懇私,未蒙兪準,荐承批諭,愈往愈隆。至以臣之病症,喩今日國事,繼又期勉鄭重,對投之功,有若待臣然者,非臣下劣所敢當此,騂發汗浹,無所自容。臣敢因是而有所仰復者,臣不過螻蟻之微命耳。存歿延促,無甚關係,而猶且自惜身軀,凡有疼苦,不欲付之庸醫,自貽後悔,況民國之重,庸可依俙比倂於一己之私也乎?今欲活國壽民,保合大化,而不良師之博訪,惟麤工之是聽,虛實補瀉,妄下藥料,以是望治,其亦傎矣。今殿下所以寘相而謀國者,得無近是,醫者宜也。臣非其人,良固尙矣毋論,麤亦跂予不及,而乃欲强所不知,試鍼焫於膏肓,上下,臣之愚妄。且姑捨是,傷脈息而損氣神,病而益病,後當如何?此理較然,惟殿下察焉。臣旣不獲命矣。辭意到底窮竭,恩義知所感怵,斯可已矣,然惟其不能已而有往來于中,是以不能已而又干冒於上,夫豈可已不已哉?困阨則籲哀於天地,疾痛則望慈於父母,此卽小人之常情也。臣之策名立朝,今且五十年所,臣之賤齒,亦旣開七袠而加二籌矣。滿質素脆,少亦不健,而偏蒙眷知,久備任使。然以其善病也,陳力之地,輒不能猶人,屢煩請告,歲年爲課,閔覆在上,曲垂諒燭,俾得以時劇歇而節勞逸,以迄於今,苟非然者,顧臣羸尫綿瘁,先朝露已久矣。安能調延喘息,得至今日哉?今臣已往與見在日月,莫非我殿下賜也。方少如是,老可知己,始病如是,旣痼又可知己,醜穢之狀,雖不敢逐番張皇,重塵崇聽,而衰與歲深,病亦與衰俱深,床玆凜然。恒日如此,而近又風氣所使,遂至於視聽眩瑩,神思迷惘,竝與肩臂踵跗之末,而牽疼麻痺。凡係人生之所須而爲日用動息者,今都廢然不收,自尋常酬接,跬步運用,而已見不能。然猶强之以謀慮猷爲,重責其筋力奔奏,則是誠理勢之所必無,惟此情實,庶蒙愍諒,而又有區區苦衷之不敢自阻於上者,臣誠不肖,亦我殿下禮使中一物也。成就恩勤,終始臣身,而及此鍾漏鳴盡,饕榮忘生,昧知止之義,而速無恥之譏,則非但臣所不欲,宜殿下之所不欲於臣也。抑臣病狀,不止濱於危而今殆迫於死矣。猶且回戀棧豆,顧望徘徊,竟至無幸,累官次而羞朝廷,則非但臣所不忍,宜亦殿下之所不忍於臣也。卽此二事,有可以萬一希蘄於曲遂之下,且念臣受兩朝恩,與天無極,而絲毫涓涔,臣實蔑報,前後簡畀,殆無往而非僨誤,旣往辜犯,雖聖度寬假,不賜何問?若又因老而敗事,因病而敗事,重致許多僨誤,臣雖萬死,何以自贖?若蒙許解臣職名,得免重誤,臣之不報之報,庶亦在此,臣言雖僭,臣情實苦。伏乞聖慈,許臣前請,裭臣見叨,使大願獲遂,千萬幸甚,臣無任云云。答曰,省疏具悉卿懇。以今艱危之國勢,方且藉卿爲理,豈欲相捨,而屢懇如此?一向靳持,有欠敬禮之意,議政之銜,今姑勉副,卿須體予至意,勿以釋負爲心,益勉匡弼之義,寡昧幸甚,民國幸甚。仍傳于洪穉圭曰,此批答遣史官傳諭。
同副承旨閔泰鏞疏曰,伏以,都承旨臣陽淳,臣母之弟,而臣謂之舅也。職忝同院,臣又在下,玆敢援例陳章,仰溷崇聽。伏乞聖明,將臣新授職名,亟賜遞改,以存公格,以安私分焉。臣無任云云。省疏具悉。所請依施。
上在慶熙宮。停常參·經筵。
藥房提調沈能岳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安,答曰,知道。世子嬪宮,口傳問安。答曰,知悉。世孫宮,口傳問安。答曰,知道。
洪穉圭,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李敦榮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,備邊司郞廳來言,今日賓廳日次,而左議政沈象奎有身病,領議政·右議政未差,不得來會云矣,敢啓。傳曰,知道。
金陽淳啓曰,行左承旨安光直,右副承旨兪星煥今日不爲仕進,竝卽牌招,何如?傳曰,允。
又啓曰,假注書羅漢基身病猝重,勢難察任,今姑改差,何如?傳曰,允。
羅漢基改差,代以李攸秀爲假注書。
傳于李肯愚曰,漢城判尹聞有實病,當此抄戶之時,曠務可悶,許遞,前望單子入之。
漢城判尹前望單子入之,李止淵落點。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤牌不進,監察茶時之意,敢啓。傳曰,知道。
以執義黃基安,掌令姜繼遇,持平李升坤,獻納成遂默牌不進罷職傳旨,傳于李敦榮曰,只推。
吏曹,監試初試二所照訖講試官趙秉憲有頉代,李公翼。
兪星煥,以弘文館言啓曰,下番闕直,事甚未安。修撰洪鍾應·宋持養,副修撰鄭德和·洪祐順,竝卽牌招,以爲推移入直之地,何如?傳曰,允。
以修撰洪鍾應·宋持養,副修撰鄭德和·洪祐順牌不進罷職傳旨,傳于兪星煥曰,只推。
洪穉圭,以都摠府言啓曰,副摠管金熙華,以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,訓鍊都監挾輦把摠,滿二十四朔後啓稟加資事,曾有定式矣。今此挾輦把摠李命集今已準朔,依定式加資,何如?傳曰,允。
義禁府啓目,藝文館檢閱曺雲承原情云云。傳旨內辭緣,泛稱遲晩,所當請刑是白乎矣,翰林以侍從施行,勿爲請刑,曾有定式,議處,何如?判付。啓,依允。又啓目,西廡分獻官文致中·權道毅等原情云云。傳旨內辭緣,泛稱遲晩,權道毅段,刑推得情,文致中段,所當請刑是白乎矣,曾經侍從,勿爲請刑,載在大典通編,議處,何如?判付。啓,依允爲旀,權道毅段,除刑推議處爲良如敎。又啓目,奉常寺奉事權炳益原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
李敦榮,以義禁府言啓曰,保放罪人曺雲承,還囚捧供以入,而病勢一向未差,仍爲保放之意,敢啓。傳曰,知道。
知事洪命周疏曰,伏以臣向叨沁府居留之命,菲才重寄,固已不堪,而況値無前大歉,民命近止。臣雖欲夙宵憂懼,殫竭愚鈍,少答我聖上如傷惻怛之念,而智力旣短,神識未周,東西塗抹,觸事生疣,乃若一方之民,幸有以全活,不至於顚連而捐瘠者,莫非朝廷德意之所曁,非臣之所能及也。臣亦獲免大戾,及瓜而歸矣。頃於繡衣別單,有兩裨欃入之事,而臣之不職之罪,於是乎始著矣。籌司請罷,太涉寬典,臣縮伏訟愆,惶阨轉深,果使兩裨,恣行欺蔽,無難犯科,則臣是主將,其罪在臣,苟或無其事而有其言,則是以臣無似之故,而累及於幕屬也。臣仰慙俯愧,直欲鑽地而不能也。年前沁都之失農,尤酷於畿內,而最是俵災,實係荒年之大政,故臣果極費精力,躬自分俵。雖把束之微,未嘗委之於該監,渠雖欲濁亂,恐未可得也。至於穀簿,則常年之不願受還者,猶恐或漏,倉儲之升斗有無,民皆洞知,計口排巡,每患不贍,則爲倉監者,將何以容手於其間也哉?追究事實,莫曉其端,只恨繡啓之論列太略,初不明言的指其實犯之如何,而只以濁亂等說,囫圇泛稱,使受罪者無以知罪也。然而苟使臣威望有素,誠信見孚,則此等之言,寧及於幕屬之卑微乎?此臣所以大慼,而不敢以苟逭重罰爲幸也。薄罷未幾,收敍有命,繼而有樞府金吾之新除,臣之感激怵惕,倘復如何?逖違之餘,非不欲蹶趨承,少伸叨謝之忱,而其在自訟之義,不可以事屬旣往,晏若無故,揚揚冒膺,重貽唐突之譏也。聖度雖大於包荒,私義益切於息補,坐犯違傲,諒非獲已,玆敢冒控衷情,仰瀆崇嚴。伏乞聖慈,俯賜鑑諒,亟削臣新授職名,仍施臣當勘之律,以爲失職者之戒焉,臣無任云云。答曰,省疏具悉。卿旣無所失,則何必多辯?勿辭行公。
上在慶熙宮。停常參·經筵。
李敦榮啓曰,大司憲宋穉圭,掌令睦仁培,持平李齊松在外,執義黃基安,掌令姜繼遇,持平李升坤呈辭,監察茶時之意,敢啓。傳曰,知道。
傳于兪星煥曰,山林外兩司臺諫竝許遞,政官牌招開政。
有政。吏批,行判書洪奭周進,參判金道喜病,參議李嘉愚在外未肅拜,右副承旨兪星煥進。以鄭鴻慶爲大司諫,李明緖爲執義,鄭藎爲司諫,成大璡爲掌令,羅台晟爲掌令,黃·李秉瑩爲持平,柳致明爲獻納,洪羲錫·宋奎弼爲正言,崔璜爲司䆃奉事,兼持平單趙秉憲。
兵批,判書徐耕輔,參判李基栽,參議洪祐燮病,參知李寅敎入直進,左副承旨李敦榮進。同知李東植,大護軍朴周壽,副護軍李元八,副司直黃基安·李集運·成遂默·睦仁培·姜繼遇·李齊松·李升坤,副司果洪在喆·兪世煥,訓鍊奉事金聖澤·梁性淳以上竝單付。
傳于兪星煥曰,發遣吏郞,諸執事淸齋與否,摘奸以來。
吏曹,照訖講三所試官尹致定有頉代,權馦。
兪星煥,以吏曹言啓曰,因承政院啓辭,守令應薦而不薦人員,令該曹察推事,允下矣。判敦寧府事金在昌,知敦寧府事鄭尙愚,行大護軍金學淳,行護軍李鍾運·林景鎭·洪羲瑾·李彦淳·朴基宏·金煐·鄭來升·任聖皐,俱爲應薦而不薦,竝推考警責,何如?傳曰,允。
李敦榮,以兵曹言啓曰,因承政院啓辭,邊將應薦不薦人,令該曹推察事,允下矣。知中樞府事李勉昇·洪命周,行大護軍金學淳,同知中樞府事李瀅夏·韓耆裕,漢城府右尹金熙華,行護軍朴齊一·洪羲瑾·金煐·鄭來升·任聖皐,俱爲應薦而不薦,竝依法典推考警責,何如?傳曰,允。
上在慶熙宮。停常參·經筵。
李敦榮啓曰,大司憲宋穉圭,執義李明緖,掌令羅台晟在外,掌令成大璡,持平黃·李秉瑩未肅拜,監察茶時之意,敢啓。傳曰,知道。
又啓曰,來十一日朝參日次,而毓祥宮春享祭齋戒相値,頉稟之意,敢啓。傳曰,知道。
兪星煥啓曰,來十一日輪對日次,而毓祥宮春享祭齋戒相値,頉稟之意,敢啓。傳曰,知道。
安光直啓曰,右承旨洪穉圭今日不爲仕進,卽爲牌招,何如?傳曰,允。
傳于兪星煥曰,禮房承旨與左承旨分詣受香諸處,奉審摘奸以來。
安光直啓曰,明日親臨方物看品時,處所以何處爲之乎?敢稟。傳曰,便殿爲之。
又啓曰,卽者宗廟署官員來言,明日春奉審時,提調一員當爲進參,而都提調李相璜,提調李羲甲俱有身病,不得進參云。提調李羲甲,卽爲牌招,何如?傳曰,允。
又啓曰,宗廟提調李羲甲牌不進推考傳旨,今方捧入,而明日春奉審當爲進參,如是違牌,事甚未安。更爲牌招,何如?傳曰,允。
安光直,以弘文館言啓曰,下番闕直,事甚未安。修撰洪鍾應·宋持養,副修撰鄭德和·洪祐順旣有只推之命,竝卽牌招,以爲推移入直之地,何如?傳曰,允。
李敦榮啓曰,卽者副校理徐念淳以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,副校理徐念淳陳疏徑出,修撰洪鍾應·宋持養,副修撰鄭德和·洪祐順傳旨未下,玉堂上下番俱空,事甚未安。應敎金鼎集,副應敎金羽根,校理李垿·趙秉憲,副校理李鼎在,竝卽牌招,推移入直,何如?傳曰,允。
以右承旨洪穉圭牌不進罷職傳旨,傳于安光直曰,只推。
以修撰洪鍾應·宋持養,副修撰鄭德和·洪祐順牌不進罷職傳旨,傳于李敦榮曰,只推。
以應敎金鼎集,副應敎金羽根,校理李垿,趙秉憲,副校理李鼎在牌不進罷職傳旨,傳于李敦榮曰,只推。
右副承旨兪星煥書啓,臣承命馳詣南壇,壇上神位板奉審則無頉,祭物祭器祭井看審則精潔,諸執事進排官佾舞工人摘奸則無頉。仍詣木覓山,神位板奉審則無頉,祭物祭器祭井看審則精潔,諸執事進排官摘奸則無頉。仍詣漢江壇,壇上神位板奉審則無頉,祭物祭器祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
上在慶熙宮。停常參·經筵。
李敦榮啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
兪星煥啓曰,玉堂上下番俱空,事甚未安。應敎金鼎集,副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順,竝卽牌招,推移入直,何如?傳曰,允。
金陽淳啓曰,右承旨洪穉圭,同副承旨李肯愚今日不爲仕進,竝卽牌招,何如?傳曰,允。
洪穉圭啓曰,卽者檢閱徐憲淳以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
兪星煥啓曰,左右史不可不備,檢閱朴齊憲,卽爲牌招入直,何如?傳曰,允。
金陽淳啓曰,假注書李攸秀身病猝重,勢難察任,今姑改差,何如?傳曰,允。
李攸秀改差,代以兪致崇爲假注書。
兪星煥,以奎章閣言啓曰,景慕宮望廟樓今春大奉審,臣斗淳與本宮提調金在昌進詣,展奉奉審,無頉之意,敢啓。傳曰,知道。
洪穉圭,以都摠府言啓曰,今日入直內三廳武兼禁軍及軍兵等當爲中日習射技放,而親臨方物看品相値,不得設行之意,敢啓。傳曰,知道。
金陽淳,以議政府左參贊意啓曰,今日方物看品時,六曹堂上當爲進參,而吏曹判書洪奭周,參判金道喜病不來,參議李嘉愚在外未肅拜,刑曹判書柳河源,參議李景在病不來,參判徐萬淳未肅拜,吏曹判書洪奭周,參判金道喜,刑曹判書柳河源,參議李景在,令政院竝卽牌招,以爲同參之地,何如?傳曰,允。
李敦榮啓曰,大司憲宋穉圭,執義李明緖,掌令今羅台晟在外,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,掌令成大璡,持平黃·李秉瑩牌不進罷職傳旨,傳于李敦榮曰,只推。
以同副承旨李肯愚牌不進罷職傳旨,傳于金陽淳曰,只推。
以應敎金鼎集,副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于兪星煥曰,只推。
吏曹照訖講一所試官洪祐順有頉代,韓鎭庭,三所試官徐念淳有頉代,徐元淳。
檢閱徐憲淳疏曰,伏以臣於持被之中,卽接家信,臣母素患,近當節換,數日以來,一倍添劇,轉側須人,委頓床玆。臣自聞此報,方寸煎灼,玆敢忙陳短章,徑出禁扃。伏乞聖慈,諒臣切苦之私,斥臣擅離之罪,以肅朝綱,以安私分焉,臣無任云云。省疏具悉。爾其勿辭救護。
甲午二月初八日辰時,上御興政堂。方物看品入侍時,行左承旨安光直,左副承旨李敦榮,右副承旨兪星煥,假注書吳泰權·李攸秀,記事官徐憲淳·洪說謨,待敎金學性以次進伏訖。上曰,史官分左右。光直奏曰,方物盡爲待令矣。上曰,以次入之。光直以次奉進。上曰,可退者退之。光直奏曰,白綿紙第二件,紙品稍劣,退之,何如?上曰,唯。上曰,廳注書誰也?敦榮奏曰,李攸秀也。上曰,誰之子也?敦榮奏曰,李輝淵之子也。看品訖,命退,諸臣以次退出。
上在慶熙宮。停常參·經筵。
洪穉圭啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,左副承旨李敦榮,右副承旨兪星煥今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。應敎金鼎集,副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順旣有只推之命,竝卽牌招,推移入直,何如?傳曰,允。
以左副承旨李敦榮,右副承旨兪星煥牌不進罷職傳旨,傳于洪穉圭曰,只推。
洪穉圭啓曰,行都承旨金陽淳,左副承旨李敦榮,右副承旨兪星煥不爲仕進,行左承旨安光直,同副承旨李肯愚式暇,院中只有臣一人,伴直無人,右副承旨兪星煥旣有只推之命,卽爲牌招,何如?傳曰,知申外竝許遞,前望單子入之。
承旨前望單子入之,朴永元·南履懋·韓鎭㦿·安孝述落點。
洪穉圭啓曰,伴直無人,新除授同副承旨安孝述,卽爲牌招,何如?傳曰,允。
以檢閱朴齊憲牌不進罷職傳旨,傳于洪穉圭曰,只推。
洪穉圭啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
又啓曰,大司憲宋穉圭,執義李明緖,掌令羅台晟在外,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,掌令成大璡,持平黃·李秉瑩牌不進罷職傳旨,傳于洪穉圭曰,只推。
以應敎金鼎集,副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于洪穉圭曰,只推。
以檢閱朴齊憲牌不進罷職傳旨,傳于洪穉圭曰,只推。
洪穉圭啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
安孝述,以吏曹言啓曰,今此懿昭廟春享祭獻官,前承旨閔泰鏞塡差,而時無職名,令該曹口傳付軍職,何如?傳曰,允。
兵曹口傳政事,副護軍單閔泰鏞。
兵曹口傳政事,副護軍單李肯愚。
洪穉圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以備邊司言啓曰,卽見平安監司鄭元容,兵使申絅,義州府尹金在三狀啓,則以爲,犯越罪人,自鳳城押來,而本以灣府行乞之女,啞聾癲狂,莫辨彊界,適値江氷之合,誤入彼地,而言語不通,居住根因,實無以的覈取供。姑爲具格嚴囚,以待朝家處分云,而灣尹金在三,則以不嚴邊禁,道帥臣俱請罷黜,令攸司,稟處矣。今此犯越罪人,以聾啞癲狂之類,値氷合連陸之時,乞食之行,無處不到,致此誤入彼界者,觀於狀辭,無他事端,則雖不可斷之以故犯,而第念一帶之界限莫嚴,三尺之常律至重。況是婦女,尤關邊政,有難以沒省覺無奸僞,遽議傅生,而懷朶果若的實,則姑爲嚴囚,待其解腹,令灣尹依律文擧行後狀聞,觀察使·節度使,地方官勘罪。亦依法典施行,而此事必自鳳城呈報禮部,則不可不先爲具由移咨,令槐院卽爲撰出定禁軍,騎撥下送于灣府,以爲轉致北京之地,何如?傳曰,允。旣是病廢沒覺之人,則與故犯有異,特施以次律,可也。
又以義禁府言啓曰,保放罪人曺雲承還囚議處以入之意,敢啓。傳曰,知道。
義禁府啓目,粘連向前曺雲承亦,藥房問安史官之遲滯待令者,事甚可駭,以此照律,何如?判付。啓,依允。又啓目,粘連向前權炳益亦,東·南廟祭物監封經宿之際,各種多有見失,致有本寺之論啓是白如乎,蠲潔之地,入直官不覺察之失,難免重勘,以此照律,何如?判付。啓,依允。又啓目,粘連向前文致中·權道毅等亦,俱以祭官,不爲來詣享所,事未前有。況其爰辭沒實,未免爲無緣不進之歸是白如乎,不可以已承告示失誤律,例勘而止,竝只以此照律,何如?判付。啓,依允。
上在慶熙宮。停常參·經筵。
夜自一更至三更,月暈。
藥房都提調沈象奎,提調沈能岳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
洪穉圭啓曰,大司憲宋穉圭,執義李明緖,掌令羅台晟在外,掌令成大璡,持平黃·李秉瑩牌不進,監察茶時之意,敢啓。傳曰,知道。
金陽淳啓曰,行左承旨李永元,左副承旨南履懋,右副承旨韓鎭㦿今日不爲仕進,竝卽牌招,何如?傳曰,允。
傳于洪穉圭曰,大臣·備局堂上引見。
金陽淳啓曰,假注書吳泰權身病猝重,勢難察任,今姑改差,何如?傳曰,允。
吳泰權改差,代以李源庚爲假注書。
韓鎭㦿啓曰,玉堂上下番俱空,已至多日,事甚未安。應敎金鼎集,副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順旣有只推之命,副校理徐念淳由限已過,竝卽牌招,推移入直,何如?傳曰,允。
又啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
兵曹口傳政事,副護軍單李景在。
有政。吏批,行判書洪奭周進,參判金道喜牌不進,參議李嘉愚在外,同副承旨安孝述進。以金蘭淳爲刑曹判書,李憲瑋爲同敦寧,安光直爲刑曹參判,李肯愚爲參議,李翊會爲知經筵,李在翊爲社稷令,故學生鄭萬植贈持平,孝行卓異贈職事承傳。
兵批,判書徐耕輔,參判李基栽病,參議洪祐燮入直進,參知李寅敎病,右承旨洪穉圭進。同副承旨李哲永,大護軍柳河源,護軍徐萬淳·安光直,副護軍李敦榮·兪星煥以上竝單付。
以大司諫鄭鴻慶,正言洪羲錫·宋奎弼,掌令成大璡,持平黃·李秉瑩牌不進罷職傳旨,傳于洪穉圭曰,只推。
以左副承旨南履懋牌不進罷職傳旨,傳于洪穉圭曰,只推。
以應敎金鼎集,副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順牌不進罷職傳旨,傳于韓鎭㦿曰,只推。
以檢閱朴齊憲牌不進罷職傳旨,傳于韓鎭㦿曰,只推。
傳于韓鎭㦿曰,發遣吏郞,諸執事淸齋與否,摘奸以來。
韓鎭㦿,以禮曹言啓曰,寧陵各祭享香祝,以程道之稍遠,陵官例爲前期祗受,而若値兩享日字迫近之時,兼受陪往,曾有定式矣。本陵忌辰祭享在今二十四日,寒食節享在二十八日,忌辰祭受香時,依定式兼受寒食祭香祝事,分付,何如?傳曰,允。
洪穉圭,以都摠府言啓曰,副摠管柳相穆以御營中軍,本營諸將官射會監試事,南小營晝仕出去之意,敢啓。傳曰,知道。
義禁府照目,西廡分獻官文致中·權道毅等矣本府議啓內,俱以祭官,不爲來詣享所,事未前有。況其爰辭沒實,未免爲無緣不進之歸是白如乎,不可以已承告示失誤律,例勘而止,竝只以此照律,罪各杖八十收贖,告身盡行追奪,徒二年定配,竝只私罪,奉敎依允爲旀,竝只功減一等爲良如敎。又照目,藝文館檢閱曺雲承矣本府議啓內,藥房問安,史官之遲滯待令者,事甚可駭。以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目,奉常寺奉事權炳益矣本府議啓內,東·南廟祭物監封經宿之際,各種多有見失,致有本司之論啓是白如乎,蠲潔之地,入直官不覺察之失,難免重勘,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
今二月初十日辰時,上御興政堂。藥房入診,大臣·備局堂上引見入侍時,都提調沈象奎,提調沈能岳,副提調金陽淳,假注書吳泰權,記注官金泰顯,記事官洪說謨,待敎金學性,右承旨洪穉圭,假注書兪致崇,事變假注書白潤鶴,行戶曹判書趙萬永,行吏曹判書洪奭周,漢城判尹李止淵,水原留守李光文,工曹判書李紀淵,行護軍李惟秀·李鐵求,以次進伏,醫官金壽仁·李亨基·趙宗翊·金景球,進伏楹外訖。象奎曰,春候漸和,朝氣猶冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。陽淳曰,醫官入診乎?上曰,置之。上曰,次對爲之。象奎曰,頃因湖西道臣狀請,本邑貿牟一萬石,賑餘穀折米二千石,湖南運牟各五千石許劃,空名帖五百張,亦爲覆啓頒下,俾補賑資矣。卽見該監司趙秉鉉所報,則以爲,本道賑救,遍及全省,前此劃穀,纔有不贍之患。且道內穀簿,去益枵竭,施賑分還,無望排比,就嶺·湖南沿海邑中折租限五千石,特許加劃,空名帖限三百張,請令該曹更卽成送矣。以賑則饑口過於始料,以還分之摠,無以排比,念其事情,無怪加請,而第嶺·湖年形,亦不能免歉,而爲盡力於米牟轉輸之役,則到今實無以更令出穀,就本道貿置牟餘在中五千石,特爲加劃,使之量宜補用於賑還之資,而空名帖之當初減給,非或恡惜,爲慮區處之際,反有勒授之弊故也。今報旣以人情之所願,賑政之所關爲言,則亦何必持難,依所報準數成送之意,分付該曹,何如?上曰,依爲之。出擧條又所啓,今之爲民苦民瘼,難以編擧悉數,而其爲弊之積久而幾難支保,轉痼而切可哀憫者,無如軍田糴三政,議者以謂,如非大更張,猝無可以着手矯革之道,其言誠是矣,而大更張果在何時,則雖一年二年之頃,其將愈久而愈痼,何可立視其如此,而今年明年,任其愈難保愈切憫乎?此如醫者之治久病痼疾,按其脈理,審其氣息,每就其一證一祟,授以對劑,雖未能霍然良已,庶足祛其駸駸加劇之患,若必待大滌盪而責全效,則恐其迃遲無及,延活不得,此誠今日欲醫民苦民瘼者之所不可不講也。卽此三者之弊,無徒日積久轉痼,而雖一釐捄一變通,凡可以祛其加劇之患者,尋常軫究,朝暮行之,雖日計之不足,可歲計而有餘,不猶賢於伈泄立視乎?且此三者之外,凡係切於民而害馬滋蠧者,到底詢訪,隨卽釐革,卽道臣守臣之責,其有當爲釐革,而不可自下施行者,或具由狀聞,或條報廟堂,以爲處分之地,而皇皇者華,遣使臣之詩也。其曰每懷靡及,周爰咨諏,上之使臣,固欲其宣上德而達下情,而臣之受命,亦惟恐其無以副上之意也。故每懷靡及,廣詢博訪,圖所以盡其職也。今之道臣守臣,卽亦古之使臣,以此關飭各道道臣,四都守臣,俾各盡職毋忽,恐好,故敢此仰達矣。上曰,依爲之。出擧條又啓曰,昨年致仕大臣臨退獻言,以崇儉惜福,爲敎諭元良之先務,有所惓惓陳勉者,伏想淵衷,必有契於老成忠懇,第未敢知隨處體念,不至於上下空言之歸乎?節儉二字,卽殿下家法,而垂裕貽謨,率是道也。況今饑荒荐臻,國計哀痛,一或少忽於節損,不惟貽累於儉德,將無以弛災患而濟憂危,際伏聞主第新定工役將始,以今眼目,雖不能一遵間架定制,而土木若至張大,縻費不旣浩多,則時絀華贏,猶屬餘事,亦非惜福遺安之道。貞淑翁主之特賜薍簾,淑徽公主之不許繡裳,此皆聖人慈愛備盡,敎以義方之至意,豈非今日之所當監法者乎?乞令所司,簡其制度,因以葺之,至於服飾帷帳器用之屬,務從樸實,勿循華麗,一時瞻聆,八方傳誦,豈不萬萬欽服,而實爲導俗祈永之一助?伏願深留聖念,區區之望也。臣因此而又有所申奏者,近來朝廷之上,侈風日滋,尊卑無別,貧富競濫,堂下章服,非紗羅則爲恥,寒素婚具,皆錦綺是求,委巷匹庶從以效則,踰分蔑法,無所不有,民安得不窮,財安得不竭乎?紋緞設禁,事目截嚴,而邊門校檢,一無誰何,英廟朝曁先朝受敎揭法,到今蕩然無餘,此亦不可使聞於鄰國者也。苟欲少革流習,莫若申嚴邦禁,自今年使行爲始,另飭譯院及灣府,凡於燕卜出來,到底摘覈,象胥與商賈中,如有紋緞禁物之帶回者,一依事目,用法搜驗,狀啓如或徇縱不以實,則邊臣亦施以潛賣禁物之律,以此意爲先出擧條嚴加知會似好,故竝此仰達矣。上曰,依爲之。出擧條又所啓,我朝立國規模,痛革羅麗夷陋之俗,列聖相承,家法克正,化敎之所漸被,雖婦人孺子,咸知異端左道之爲謊誕鄙妄,迄至于今,而遺風善俗,猶尙如此,嚴內外之別,謹閨梱之訓,士大夫識禮法之家,莫不以此相稱道慕效。尼姑敎婆,或與往來,賽神供佛,或播傳聞,亦莫不駭歎指目,爲之恥笑,近來掖屬宮人輩,稱以祈禱,出入寺刹者,聽聞所及,駭惑轉甚。此雖是渠輩愚迷之習,妄有憑藉,而驟聽而狎聞者,亦何以知其然也?臣以宮府一體之意,敢此仰奏,伏願從今一切禁斷,俾無侵染左道,浪費布施之弊,至若丕覡之容隱於城闉,自有先朝懸法嚴禁,而近復蕩無防閑,閭閻之間,漸多誑誘,譸張爲幻,何事不有,則其爲駭痛,莫甚於此。申法禁而壹民志,有不容少忽,令法司及捕廳一竝搜括,逐出部外,使不得接跡於京城近處,而若不一一掃除,復或出沒,則法司堂上·兩捕將,斷當重勘,以此先甲嚴飭,何如?上曰,依爲之。出擧條又所啓,刑曹判書柳河源感激恩除,已爲肅命,而司寇劇任,難責大耋耆臣,又聞新除參判,有實病尙未出膺,參議亦方呈辭云。曹務之委屬可悶,三堂竝姑許遞,令政院政官牌招,開政差出,何如?上曰,依爲之。出擧條又所啓,日前春到記試望之至於屢政,煩屑極矣。此蓋由於入擬諸臣之受點後懸頉者多而然。臣亦不免如此,尙切惶悚,何可責人,而旣改又改,每煩酬應,幾不知何人之爲何試官,事體萬萬未安。懸頉諸人,雖不知其時有何事故,而不可置而無警,竝從重推考,此後則亦令政院,一遵年前飭令擧行,毋或復如今番之爲,更加申飭,何如?上曰,依爲之。出擧條又所啓,先正臣文正公宋時烈家,近無官享,在外朝官崇報之擧,每有記念特施之例矣。且祀孫前府使宋宗洙闋制已久云,相當守令隨窠差擬之意,分付銓曹,何如?上曰,依爲之。出擧條象奎曰,臣之衰病昏憒,重叨匪據,非不欲竭知極慮,圖所以補報萬一,而素蔑才能,經濟無術。雖充位伴食,尙懼不任,每懷靦惕,今則首輔纔免,三事之席,惟臣一人,臣旣不病人而官又不備,將致國事日非,此豈臣私計之憂而已乎?雖在苟安無事之時,其不可一日如此,況今災荒饑癘,艱虞叢棘,岌岌有朝不及夕之懼,臣臣朽劣,尤豈有糊塗苟冒,時日挨過之望乎?伏望殿下,深察此狀,不能者已之,而亟卜賢德,以濟時艱,國事萬萬幸甚。象奎曰,領府事送言于臣,以爲將往省于親山,而今年卽遭艱之四甲也。往來非止一番,則每每以文字致煩酬應,極涉惶悚,欲爲筵稟後從便往來云,故敢此仰達矣。上曰,唯。上曰,大臣就座,諸宰奏事。奭周曰,月前賞典中兼引儀尹翰·李榕,假引儀崔爔,俱蒙相當職,調用承傳,而參下引儀,無他相當之職,在前似此之時,曾有筵稟,以陞六施行之例,而此與永久定式有異,臣曹不敢直爲擧行,而旣有已例,故敢此仰達矣。左議政沈象奎曰,參外旣無相當職,而今以陞六之典,代相當職施行,則不但事面有欠稱停,因此而虛司果益致積滯,亦屬可悶。此後則在參下時得蒙相當職調用承傳者,待其仕滿陞六後施行,仍爲定式,恐好矣。上曰,依爲之。出擧條奭周曰,孝子贈職,有可合南臺者,則必經筵後擧行,乃是已例,今亦有可合之人,後日政當爲擧行,故仰達矣。上曰,依爲之。出擧條穉圭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條仍命退,諸臣以次退出。
上在慶熙宮。停常參·經筵。
夜一更二更,月暈。
洪穉圭啓曰,大司憲宋穉圭,執義李明緖,掌令羅台晟在外,掌令成大璡,持平黃·李秉瑩未肅拜,監察茶時之意,敢啓。傳曰,知道。
韓鎭㦿啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
洪穉圭啓曰,左副承旨南履懋今日不爲仕進,卽爲牌招,何如?傳曰,允。
傳于韓鎭㦿曰,禮房承旨馳詣受香諸處,奉審摘奸以來。
李源庚有頉,代以趙秉恒爲假注書。
傳于南履懋曰,罪人旣施次律,本事且無疑端,春務方殷,迎送之弊,不可不念,道帥臣削職及地方官定配,竝分揀,施以越俸五等之典,可也。
韓鎭㦿啓曰,玉堂上下番俱空,已至多日,事甚未安。應敎金鼎集,副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和,洪祐順,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲旣有只推之命,徐念淳由限已過,與曺雲承一體牌招入直,何如?傳曰,允。
以應敎金鼎集,副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和,洪祐順牌不進罷職傳旨,傳于韓鎭㦿曰,只推。
以檢閱朴齊憲·徐憲淳·曺雲承牌不進罷職傳旨,傳于韓鎭㦿曰,只推。
南履懋啓曰,明日拜表,兩司當爲進參,除在外外,未肅拜人員,竝待開門牌招,何如?傳曰,允。
以咸鏡監司權敦仁狀啓,會寧府使尹義儉,以其身病,連呈辭狀,不得已罷黜事,傳于韓鎭㦿曰,令該曹口傳差出,催促下送。
吏曹口傳政事,以李恒權爲會寧府使。
吏曹照訖講一所試官韓宓履有頉代,權大肯,二所試官李寅皐有頉代,權溭。
南履懋,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮春享祭齋戒相値,不得設行之意,敢啓。傳曰,知道。
韓鎭㦿,以吏曹言啓曰,今此永寧殿修改告由祭大祝塡差,而玉堂極爲苟艱,時任玉堂,塡差以入之意,敢啓。傳曰,知道。
南履懋,以備邊司言啓曰,卽見水原留守李光文還餉磨勘啓本,則癸巳新還,雖已準捧,壬辰停退中三分一當捧條,則仍無一包收捧矣。當初年分回啓時,許以分數停捧,則到今始以初不出秩,待秋準勘爲辭者,雖與新還當捧,稍有間焉,揆以糴法,未捧一也。該守臣推考,原啓本還下送,使之準捧後磨勘,何如?傳曰,允。
又以義禁府言啓曰,時囚罪人文致中杖八十徒二年定配照律公事判付內,依允,功減一等事,命下矣。文致中功減一等,杖七十收贖,徒一年半當爲定配所以入,而卽接其戶奴呈狀,則文致中,父年七十,無兄弟獨身云。取考律文,則大明律犯罪存留養親條,有曰父母老疾應侍,家無以次成丁者,若犯徒流,止杖一百,餘罪收贖矣。文致中定配,依律文收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人權道毅杖八十徒二年定配照律公事判付內,依允,功減一等事,命下矣。權道毅功減一等,杖七十收贖,告身盡行追奪,公忠道鎭川縣長楊驛,徒一年半定配,而以議啓內辭意,具罪目依例發遣府羅將,押送配所,何如?傳曰,允。
上在慶熙宮。停常參·經筵。
南履懋啓曰,大司憲宋穉圭,執義李明緖,掌令羅台晟在外,掌令成大璡,持平黃·李秉瑩牌不進,監察茶時之意,敢啓。傳曰,知道。
金陽淳啓曰,行左承旨朴永元,右承旨洪穉圭今日不爲仕進,竝卽牌招,何如?傳曰,允。
又啓曰,刑曹判書金蘭淳,參判安光直除拜後過三日不爲出肅,竝依定式推考警責,仍卽牌招察任,何如?傳曰,允。
傳于韓鎭㦿曰,禮房承旨馳詣受香所,奉審摘奸以來。
傳于金陽淳曰,三使臣留待。
傳于金陽淳曰,三使臣入侍。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順,旣有只推之命,竝卽牌招,推移入直,何如?傳曰,允。
南履懋啓曰,禁衛大將李鐵求,御營大將李惟秀,以東·南關王廟修改事,今方出去矣。李鐵求兼帶右邊捕盜大將,李惟秀兼帶左邊捕盜大將,命召及大將牌·傳令牌,何以爲之?敢稟。傳曰,竝仍佩往來。
以大司諫鄭鴻慶,正言洪羲錫·宋奎弼,掌令成大璡,持平黃·李秉瑩牌不進罷職傳旨,傳于南履懋曰,只推。
以右承旨洪穉圭牌不進罷職傳旨,傳于南履懋曰,只推。
以副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順牌不進罷職傳旨,傳于韓鎭㦿曰,只推。
韓鎭㦿以奉常寺都提調·提調意啓曰,祭享所用春等中脯,依定式今二月十二日始造之意,敢啓。傳曰,知道。
南履懋,以都摠府言啓曰,副摠管金熙華以漢城府右尹,本府坐起,晝仕出去之意,敢啓。傳曰,知道。
又以兵曹言啓曰,五衛將睦安中除授在外,上來無期云。景福宮衛將鄭順祿·張處一,昌德宮衛將金兊成,昌慶宮衛將李東植,文臣兼宣傳官宋持養,守門將安箕錫,俱以病難供職,呈狀乞遞。新除授慶尙左兵虞候鄭球以其母年爲七十七歲,法不當遠離赴任,呈狀乞遞,竝改差,何如?傳曰,允。
又以禁衛營言啓曰,臣鐵求進詣南廟有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
甲午二月十二日辰時,上御興政堂。進賀兼謝恩三使臣入侍時,行都承旨金陽淳,假注書趙秉恒,記事官曺雲承·洪說謨,正使洪敬謨,副使李光正,書狀官金鼎集以次進伏訖。上曰,使臣進前。敬謨等進前。上曰,無事往返,可也。仍賜藥料諸種,敬謨等祗受訖,上曰,正使,誰之子也?陽淳曰,故判書洪良浩之孫而洪樂源之子也。上曰,洪羲俊之姪乎?陽淳曰,然矣。上曰,使臣先退。又命退,承·史以次退出。
上在慶熙宮。停常參·經筵。
安孝述啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
備忘記,黃海兵使李忠運,雲峯縣監柳相鎬下直,各張弓一張,長箭一部,片箭一部,筒兒一個賜給。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順,旣有只推之命,竝卽牌招,推移入直,何如?傳曰,允。
安孝述啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于安孝述曰,只推。
以副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順牌不進罷職傳旨,傳于韓鎭㦿曰,只推。
以黃海監司鄭知容狀啓,進上生靑魚節序差早,限內不得封進,惶恐待罪事,傳于安孝述曰,勿待罪事,回諭。
韓鎭㦿,以禮曹言啓曰,卽接景慕宮官員所報,則今日曉頭,本宮正堂東邊下月臺一間半頹圮云矣。正堂至近之地,有此頹圮之患,當有慰安之擧,慰安祭,今十五日望祭兼行,改築之節,卽爲擇日擧行,何如?傳曰,允。
安孝述,以義禁府言啓曰,江原監司趙容和狀啓內,淮陽府使趙庭和罪狀,令攸司稟處事,啓下矣。趙庭和時在任所云,依例發遣府書吏拿來,何如?傳曰,待待命拿囚。
戶曹參判李光正疏曰,伏以臣銜命西出,行將萬里,瞻望觚稜,益不勝戀結之忱。仍伏念,有官守者曠則爲罪,從前出彊之臣,一皆請免,輒蒙恩諒,今臣義亦無異,玆敢縣道陳章。伏乞聖明,遞臣所帶戶曹參判之銜,俾職事無墮,私心獲安焉,臣無任云云。答曰,省疏具悉。所請依施。
上在慶熙宮。停常參·經筵。
安孝述啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩未肅拜,監察茶時之意,敢啓。傳曰,知道。
傳于韓鎭㦿曰,禮房承旨馳詣宗廟·永寧殿·景慕宮奉審摘奸,仍詣弘陵,奉審摘奸,局內諸陵,一體奉審以來。
安孝述啓曰,假注書兪致崇身病猝重,勢難察任,今姑改差,何如?傳曰,允。
以李源庚爲假注書。
安孝述啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·徐念〈淳〉,修撰洪鍾應·宋持養,副修撰鄭德和旣有只推之命,竝卽牌招,推移入直,何如?傳曰,允。
以副應敎金羽根,校理李垿,〈副校理〉李鼎在·徐念淳,修撰洪鍾應·宋持養,副修撰鄭德和牌不進罷職傳旨,傳于安孝述曰,只推。
以平安監司鄭元容狀啓,碧潼郡守沈樂臣,以邊邑擅離,至有帥臣之論罪,不得已罷黜事,傳于安孝述曰,勿拘常格,各別口傳擇差,催捉下送。
以慶尙監司徐憙淳狀啓,昌原府使安性淵身死事,傳于安孝述曰,令該曹口傳差出,不日下送。
吏曹口傳政事,以李定鉉爲碧潼郡守。
吏曹口傳政事,以許棨爲昌原府使。
安孝述,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以漢城府言啓曰,每年歲首,回榜人搜訪報來後草記事,曾有定式矣。今年回榜人前五衛將王道源有故下鄕,今始上來,則不可以晩時來告,置而勿論,登科年月日,別單書入之意,敢啓。傳曰,知道。
又以義禁府言啓曰,平安兵使申絅狀啓內,碧潼郡守沈樂臣爲先罷黜,其罪狀令攸司稟處事,啓下矣。沈樂臣時在任所,依例發遣府書吏,交代後拿來,何如?傳曰,待待命拿囚。
上在慶熙宮。停常參·經筵。
藥房提調沈能岳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
安孝述啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩未肅拜,監察茶時之意,敢啓。傳曰,知道。
金陽淳啓曰,行左承旨朴永元,右承旨洪穉圭今日不爲仕進,竝卽牌招,何如?傳曰,允。
安孝述啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和旣有只推之命,與副修撰洪祐順,一體牌招,推移入直,何如?傳曰,允。
又啓曰,行都承旨金陽淳藥院進,行左承旨朴永元不爲仕進,右承旨洪穉圭傳旨未下,左副承旨南履懋受由在外,右副承旨韓鎭㦿式暇出去,院中只有臣一人,伴直無人。行左承旨朴永元,所當牌招,而拘於廳規,不得請牌,何以爲之?敢稟。傳曰,牌招。
以右承旨洪穉圭牌不進罷職傳旨,傳于安孝述曰,只推。
安孝述啓曰,行左承旨朴永元牌不進,伴直無人,右承旨洪穉圭旣有只推之命,所當牌招,而拘於廳規,不得請牌,何以爲之?敢稟。傳曰,牌招。
安孝述,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以吏曹言啓曰,新除授會寧府使李恒權戶奴呈狀內,矣上典老母今年爲七十五歲,法不當往赴云。邊倅·邊將之親年七十五歲以上者許遞,載在法典,依例改差,何如?傳曰,允。
又以備邊司言啓曰,試期在卽,多士咸聚,照訖捧講,無以及期磨勘云。三所試官各一員加差以送之意,分付該曹,何如?傳曰,允。
吏曹照訖講一所試官成遂默,二所試官兪象煥,三所試官李明迪。
上在慶熙宮。停常參·經筵。
安孝述啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩未肅拜,監察茶時之意,敢啓。傳曰,知道。
傳于韓鎭㦿曰,右承旨·左副承旨竝許遞,前望單子入之。
承旨前望單子入之,洪羲瑾·金遇明落點。
傳于韓鎭㦿曰,向來京試官差出時,已有所提飭者矣。京師卽表準之地,而挽近科弊,罔有紀極。士習之不靖,試官之挾雜,逾往逾甚,全昧羞恥,駸駸然莫可收拾,如是而八方安得不解體,國綱安得不掃地。今日北面於朝者,苟有一分秉彝,寧復看作尋常,慢不動聽,甘自陷於自欺欺天之科乎?象魏在彼,予言不再,一二所試官,各別擇擬以入,至若場外場內整齊嚴密之方,令廟堂另加董飭,可也。
以副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順牌不進罷職傳旨,傳于韓鎭㦿曰,只推。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順旣有只推之命,竝卽牌招,推移入直,何如?傳曰,允。
以右承旨洪穉圭牌不進罷職傳旨,傳于韓鎭㦿曰,只推。
韓鎭㦿,以侍講院言啓曰,兼輔德洪穉圭時無職名,令該曹口傳付軍職,何如?傳曰,允。
兵曹口傳政事,副護軍單洪穉圭。
安孝述,以漢城府言啓曰,今此發賣命下之後,抄戶之節,申飭各部,今方次第擧行,而至於無籍之類,例不得許付,在前發賣時,每因下敎,一體抄付下戶矣。事係特恩,有不敢循例擧行,今番則何以爲之?敢稟。傳曰,依例抄付。
韓鎭㦿,以承文院都提調意啓曰,院寫字官永付司果金宗漢有頉,其祿窠係是四十員元額之內,故還付本院之意,敢啓。傳曰,知道。
安孝述,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
又以濬川司言啓曰,本司都廳禁衛營別將許棨外任,代以御營廳千摠吳一善差下,使之察任,何如?傳曰,允。
上在慶熙宮。停常參·經筵。
自卯時至午時,灑雨下雨,測雨器水深三分,雷動電光。
金遇明啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩未肅拜,監察茶時之意,敢啓。傳曰,知道。
洪羲瑾啓曰,來二十一日朝參日次矣,敢稟。傳曰,停。
韓鎭㦿啓曰,來二十一日輪對日次矣,敢稟。傳曰,當次人受點,後日次待令。
金陽淳啓曰,行左承旨朴永元,行右承旨洪羲瑾今日不爲仕進,竝卽牌招,何如?傳曰,允。
又啓曰,假注書趙秉恒身病猝重,勢難察任,今姑改差,何如?傳曰,允。
又啓曰,卽者吏曹郞廳來言,今甲午式年監試初試試官,今當差出,而行判書洪奭周服制,參議李嘉愚在外,參判金道喜病,不得擧行云,參判卽爲牌招,何如?傳曰,允。
金陽淳,以吏曹言啓曰,今甲午式年監試初試試官,當爲磨鍊,而擬望之人乏少,閣臣竝擬,何如?傳曰,允。
又以吏曹言啓曰,今此試官中時無職名人員,令該曹口傳付軍職,何如?傳曰,允。
兵曹口傳政事,副護軍朴齊明,副司果金箕晩,以上竝單付。
金遇明啓曰,試牌申飭,何等截嚴,而二所試官金箕晩·洪在喆,俱稱在外,不爲承牌,依年前定式,遠配傳旨捧入之意,敢啓。傳曰,知道。
以副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順牌不進罷職傳旨,傳于韓鎭㦿曰,只推。
韓鎭㦿,以弘文館言啓曰,上番無他推移之員,不得〈已〉以下番,姑陞入直之意,敢啓。傳曰,知道。
又以禮曹言啓曰,今此甲午式年監試初試一所,設場於本曹矣。上直郞廳依例移直朝房之意,敢啓。傳曰,知道。
洪羲瑾,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
韓鎭㦿以奉常寺都提調·提調意啓曰,祭享所用春等中脯三百四十六貼八條,今二月十七日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
金遇明以義〈禁〉府言啓曰,監試初試二所試官金箕晩·洪在喆等遠配事,承傳啓下矣。金箕晩平安道肅川府,洪在喆全羅道長城府竝遠配,而以承傳內辭意,俱罪目依例發遣府羅將,押送于各其配所,何如?傳曰,允。
上在慶熙宮。停常參·經筵。
金遇明啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于安孝述曰,領府事留待。
傳于安孝述曰,領府事入侍。
趙秉恒改差,代以李豐翼爲假注書。
李豐翼在外,代以洪永圭爲假注書。
韓鎭㦿啓曰,卽見平安監司鄭元容應資老人官敎有旨祗受狀啓,則有旨封發,在於正月初二日,而踰月之後,以今纔下來爲辭,遲滯委折,不爲査聞者,事甚疎忽,不可無警,推考,何如?傳曰,允。
又啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招入直,何如?傳曰,允。
金遇明啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于金遇明曰,只推。
以檢閱朴齋憲·徐憲淳牌不進罷職傳旨,傳于安孝述曰,只推。
以江原監司趙容和狀啓,旌善郡民家失火事,傳于安孝述曰,聞甚矜惻,元恤〈典〉外,別加顧助,結構奠接之方,令廟堂措辭,分付。
安孝述,以弘文館言啓曰,應敎金鼎集,校理趙秉憲在外,副校理徐念淳試所進,上番闕直,事甚未安。副應敎金羽根,校理李垿,副校理李鼎在,竝卽牌招,以爲推移入直之地,何如?傳曰,允。
金遇明,以都摠府言啓曰,副摠管金熙華,以漢城府右尹,本府坐起,晝仕出去之意,敢啓。傳曰,知道。
以副應敎金羽根,校理李垿,副校理李鼎在牌不進罷職傳旨,傳于安孝述曰,只推。
檢閱曺雲承疏曰,伏以臣自干重戾,祗承嚴命,多日藁首,恭俟方命之誅,聖度天大,罰止薄勘,臣感恩怵義,還守直次,固當蹙伏而訟愆。夫何情私之敢言,而卽接家信,則臣母宿病,積月彌留之餘,連値春候之不調,一倍添劇,委頓床玆,積氣肆而轉側須人,眞元下而氣力凘綴。臣自聞此報,衷情煎熬,冒死瀆擾,擅出禁扃。伏乞聖慈,俯垂矜諒,削臣職而勘臣罪,俾便救護,以肅朝綱,臣無任云云。省疏具悉。爾其勿辭救護。
甲午二月十八日辰時,上御興政堂。領府事入侍時,右副承旨安孝述,假注書李源庚,記注官金泰顯,記事官曺雲承,領府事李相璜,以次進伏訖。上曰,史官分左右。相璜進前奏曰,節序則雖發生之時,而日候猶未調,朝氣又稍寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,臣漸漸衰病,實無堪承重任之望,猥陳私懇,伏蒙曲遂之恩,特賜體諒,下情感祝,無以盡達矣。上曰,大臣就座,命史官就座。仍命退,諸臣以次退出。
上在慶熙宮。停常參·經筵。
金遇明啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
安孝述啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
金遇明啓曰,卽者副修撰鄭德和以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
安孝述啓曰,應敎金鼎集奉命出疆,校理趙秉憲奉命在外,副校理徐念淳試所進,副修撰鄭德和陳疏徑出,玉堂上下番俱空,事甚未安。副應敎金羽根,校理李垿,副校理李鼎在,修撰宋持養,副修撰洪祐順,竝卽牌招,推移入直,何如?傳曰,允。
金遇明啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言宋奎弼,執義李明緖,掌令成大璡,持平黃·李秉瑩牌不進罷職傳旨,傳于金遇明曰,只推。
以副應敎金羽根,校理李垿,副校理李鼎在,修撰宋持養,副修撰洪祐順牌不進罷職傳旨,傳于安孝述曰,只推。
以檢閱朴齊憲·徐憲淳牌不進罷職傳旨,傳于安孝述曰,只推。
安孝述,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以戶曹言啓曰,宗廟東邊外墻頹圮處改築吉日,令日官崔鳳煥推擇,則今二月二十五日辰時爲吉云。以此日時擧行之意,敢啓。傳曰,知道。
金遇明,以備邊司言啓曰,今番科場之特敎申飭何如,而入門時雜亂,場外之蕩然,猶復如前,而二所爲尤甚云。苟能着意糾察,到底査發,寧有隨從冒入之理,又豈至防限不嚴之境乎?其在警飭之道,不可仍置,二所入門官及禁亂官,竝事過後令該府拿問嚴處,何如?傳曰,允。
副修撰鄭德和疏曰,伏以臣父素患痰癖,兼有痔漏之症,而春候不調,自昨添感,頑痰牽疼,宿痔闖發,委頓床席,而臣適在直,無以扶將,情私煎迫,不避猥越,忙陳短牘,徑出禁扃。伏乞聖慈,俯垂矜諒,亟遞臣職,俾得安意救護。仍治臣瀆擾之罪,以昭法紀,千萬幸甚,臣無任云云。省疏具悉。爾其勿辭救護。
正言洪羲錫疏曰,伏以臣猥以匪才,曩叨持斧之重任,奉職無狀,畢竟僨誤,昨秋以來,重被譏評,惕聖恩之辜負,悼身名之虧壞,杜門跧伏,默訟愆尤,庶將一半分息補之道矣。玆者薇垣除旨,忽下於夢想之外,臣且惶且感,無地自措。噫,臣本人器魯下,才識淺短,始踐蔭塗,固陋最甚,晩竊科第,閱歷且少,淸朝任使之末,猶懼不稱。至於直指重寄,尤非臣所可擬議,而迺於昨春,猥膺海西按廉之命,知不足以鉤覈幽隱,威不足以陟罰臧否,而惟以不避夷險,信心直行,爲塵刹報效之地,其奈迷闇之見,隨處失宜,句當未了,釁尤畢著,每自循省,惶汗浹背。及夫前道臣之疏出,而臣有所瞿然而自咎者,蓋其本事措處,臣未當不屢回斟量,務歸稱停,而至以此事,騰章斤斤,誠非始慮所及,其自云狼狽者,卽臣之狼狽耳。臣於是,固已滿心慙恧,而繼有司直之論,乃以從人索賂,囫圇爲說,夫臺地論事,本許風傳,則言之者亦必得之傳聞,而海之一境,嫉臣者多,顧安知無此箇譸張乎?然幽闇之地,䵝䵢之事,不能眞知而的見,臣亦與臺臣等耳。虛實有無,臣何敢費辭條辨爲哉?苟使臣風猷夙著,誠信素孚,則似此浮說,從何而出,設有行言,人孰肯信也?由是而言,無往而非臣之罪,臣情到此,尤不勝拊躬自悚,寧欲無訛?噫,繡衣之爲任也,前席賜對,承命而往,察一路生民之休戚,專列邑長吏之黜陟,其職至峻,其責不輕,從前膺是任者,未或有如臣今日遭處,而只緣臣無似濫叨,竟至辱君命而羞朝廷,臣罪於斯,益無所逃,其安敢復廁簪紳之列,抗顔周行,恬不知愧乎?逖違之餘,豈不欲蹶趨承,而以若情踪,萬無揚揚冒膺之望,屢犯違傲,冞增罪戾,玆敢披瀝衷懇,仰瀆崇嚴。伏乞聖慈,俯垂鑑諒,特遞臣所帶之職。仍命攸司,永刋臣名於仕籍,以爲爲人臣辱命溺職者戒焉。臣於自引之章,有不敢贅他,而事在目下,謹玆冒陳,見今荐歉之餘,又當春窮,甁罌俱罄,民命近止,賙賑之政,實爲急先,前後絲綸,藹然懇惻,爲此時字牧之任者,孰敢不盡心對揚?竭力賙救,而人情易狃,一或慢弛,則哀彼望哺之民,難免捐瘠之患。臣愚以爲,自廟堂常須董飭於設賑諸道,俾毋敢少忽,仰裨如傷之惠澤,以安濱危之民生,恐合事宜,臣無任云云。省疏具悉。風傳之有難準信,誠如是也,則何必費辭多辯乎,下款事,好矣。勿辭察職。
上在慶熙宮。停常參·經筵。
藥房都提調沈象奎,提調沈能岳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金遇明,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金遇明啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金陽淳啓曰,行左承旨朴永元今日不爲仕進,卽爲牌招,何如?傳曰,允。
金遇明啓曰,備邊司郞廳來言,今日賓廳日次,而領議政·右議政未差,左議政沈象奎無時急稟定事,不得來會云矣,敢啓。傳曰,知道。
傳于韓鎭㦿曰,下直守令入侍。
傳于韓鎭㦿曰,再明日三日製,崇政殿親臨矣。試紙用大好紙,通方外爲之。
傳于韓鎭㦿曰,知申外承旨竝許遞,前望單子入之。
承旨前望單子入之,徐左輔·李羲肇·李景在·李穆淵·閔泰鏞落點。
金遇明啓曰,坐直無人,新除授右副承旨李穆淵,同副承旨閔泰鏞,竝卽牌招,何如?傳曰,允。
又啓曰,假注書李源庚身病猝重,勢難察任,今姑改差,何如?傳曰,允。
李源庚改差,代以兪致崇爲假注書。
李穆淵啓曰,玉堂上下番俱空,事甚未安。副應敎金羽根,校理李垿,副校理李鼎在,修撰宋持養,副修撰洪祐順,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲,徐憲淳,旣有只推之命,竝卽牌招入直,何如?傳曰,允。
又啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于李穆淵曰,只推。
以副應敎金羽根,校理李垿,副校理李鼎在,修撰宋持養,副修撰洪祐順牌不進罷職傳旨,傳于李穆淵曰,只推。
以檢閱朴齊憲·徐憲淳牌不進罷職傳旨,傳于李穆淵曰,只推。
李穆淵,以內醫院都提調·提調意啓曰,議藥同參卞文燮移差內醫,南山壽·金光洙有頉代,外醫鄭檍·金永勳·吳昌烈差下,令該曹口傳付軍職,冠帶常仕,何如?傳曰,允。
又以內醫院都提調·提調意啓曰,前御醫金珪術業之精,曾亦已試,還屬本院,令該曹口傳付軍職,冠帶常仕,何如?傳曰,允。
兵曹口傳政事,副司果金珪,副司勇鄭檍·金永勳·吳昌烈,以上竝單付。
李穆淵,以都摠府言啓曰,副摠管金熙華,以漢城府右尹,本府坐起,晝仕出去之意,敢啓。傳曰,知道。
甲午二月二十日辰時,上御興政堂。藥房入診,下直守令同爲入侍時,都提調沈象奎,提調沈能岳,副提調金陽淳,假注書李源庚,記注官李冀禎,記事官洪說謨,待敎金學性,成川府使趙秉龜以次進伏。醫官金壽仁·李亨基·李顯養·金景球進伏楹外訖。上曰,史官分左右。象奎等進前奏曰,向來雨雪之後,風寒頗緊,雖有和晴之時,日候不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上可之。亨基等以次入診。上曰,醫官只二人入診,可也。亨基等診候訖,退伏奏曰,脈候左右三部調均矣。象奎顧謂醫官曰,湯劑當議定乎?壽仁等曰,姑俟日候之快解,議定似好矣。象奎等起伏奏曰,園幸只隔一望,日候尙未淸暄,三月初則稍當和暢,而近聞外間輪氣,終未乾淨,有甚於正月云。此時幸行,誠非節宣之道,非但臣等之焦慮,大小臣民,莫不憂悶,仰請停止。雖涉悚惶,而前春園幸,擇定於二月卄六日,大臣箚請還寢,在於初四日,則今玆餘日,較昨稍晩矣。且在先朝,春幸停止爲屢次,若於顯隆園展謁後,則或有仍停陵幸之時,至於己未年,則竝與園幸而停止者,卽以閭巷間輪氣熾盛之故也。伏願還寢成命,以副群下之情焉,臣等退當以短箚仰奏矣。上曰,唯。象奎曰,議藥同參,有卞文燮移差內醫代,又有他有頉代,而向受廳薦矣。鄭檍·金永勳·吳昌烈,術業頗皆詳明云。竝議藥同參差下,前御醫金珪,術業之精,曾亦已試,還屬本院似好,退當以草記,仰達矣。上曰,唯。上曰,大臣就座。守令進前,秉龜進伏。上曰,職姓名奏之。秉龜起伏奏之。上曰,守令就座,陽淳曰,宣諭何以爲之乎?上曰,出去爲之,可也。命承史就座。仍命退,諸臣以次退出。
上在慶熙宮。停常參·經筵。
李羲肇啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金陽淳啓曰,行左承旨徐左輔,左副承旨李景在今日不爲仕進,竝卽牌招,何如?傳曰,允。
又啓曰,明日殿座時,承旨當爲備員,同副承旨未差之代,政官牌招,開政差出,何如?傳曰,前望單子入之。
承旨前望單子入之,兪星煥落點。
兪致崇有頉,代以李鼎敍爲假注書。
李景在啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在,修撰洪鍾應·宋持養,副修撰洪祐順,竝卽牌招,推移入直,何如?傳曰,允。
李羲肇,以都摠府言啓曰,今此殿座時,侍衛寶劍當爲備員,而都摠管金箕殷有實病,副摠管金熙華·李瀅夏俱有實故,鄭來升·朴基宏在外,一員未差,無以備員。令政院稟旨變通,仍令該曹以在京無故人口傳差出,待下批牌招,以爲備員進參之地,何如?傳曰,允。
李羲肇啓曰,因都摠府草記,今此殿座時,侍衛寶劍當爲備員,而都摠管金箕殷有實病,副摠管金熙華·李瀅夏俱有實故,鄭來升·朴基宏在外,一員未差,無以備員。令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金學淳,副摠管朴齊一·朴晦壽·李志淵·尹尙圭·李奎鉉落點。
李羲肇啓曰,卽者兵曹郞廳來言,明日殿座時,別侍衛不可不備,而判書徐耕輔有身病,不得進參云,卽爲牌招,何如?傳曰,允。
又啓曰,兵曹判書徐耕輔牌不進,推考傳旨今方捧入,而別侍衛當爲進參,如是違牌,事甚未安。更爲牌招,何如?傳曰,次堂擧行。
傳于李羲肇曰,明日出宮門路,以廣達門爲之。
以大司諫鄭鴻慶,正言洪羲錫·宋奎弼,執義李明緖,持平黃·李秉瑩牌不進罷職傳旨,傳于李羲肇曰,只推。
以同副承旨閔泰鏞牌不進罷職傳旨,傳于李羲肇曰,只推。
以副應敎金羽根,校理李垿,副校理李鼎在,修撰洪鍾應·宋持養,副修撰洪祐順牌不進罷職傳旨,傳于李景在曰,只推。
李景在,以禮曹言啓曰,卽接社稷署所報,則明日三日製試取時,本署官員當爲觀光,而文臣令李在翊在外未肅拜,無以替直,假官一員差送云矣。依定式以本曹正郞田齊賢,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日三日製試取時,本署官員俱爲觀光云矣。依定式以本曹佐郞任泰濬,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員·景慕宮官員所報,則明日三日製試取時,殿宮官員俱爲觀光云矣。假官二員,令吏曹以成均館官員口傳啓下,以爲代直後赴試之地,何如?傳曰,允。
李羲肇,以義禁府言啓曰,明日三日製崇政殿親臨試取時,本府都事十員內七員赴擧,二員監試一二所禁亂官進,只有武都事一員,而當直入直,本府入直,公事回公都事及崇政門·麗春門·宜秋門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
領中樞府事李相璜,議政府左議政沈象奎,行判中樞府事鄭晩錫等箚曰,徽慶園親祭命下,涓吉距今又不過旬有餘日矣。雨露旣濡,怵惕感慕,孰不欽頌不匱之孝思,而亦有以仰認聖念,憂恤畿甸荐歉,或慮蹕路之涉遠,深軫頓遞之重勞,此臣等之尤所攢仰,而見今春序漸闌,日候尙爾不調,或風雪非時,或曀霾連朝,此猶今日雖如此,明日便可淸和,而至若道路閭里間輪行不淨之患,比聞浸多,迄未寢息云。仰惟聖人順時節宣之道,尤何可觸冒勞動於郊坰之外,竟晷之頃也乎?陵園省謁,固所以追遠展誠,而保嗇聖躬,卽又奉承宗廟意也。帝王之孝,此尤爲大,是以在前如此之時,亦多有陵園幸行停寢之例。臣等竊不勝憧憧憂慮之忱,玆敢相率聯籲,此卽大小臣民同情之言也。伏乞聖明,亟寢成命,以副群情,區區祈祝之至。取進止。答曰,省箚具悉卿等之懇。所請如是,當勉從矣。仍傳于李景在曰,此批答遣史官傳諭。
行吏曹判書洪奭周疏曰,伏以,大庭造士,成命渙發,簡任考試,天點載降,而臣之賤名,亦冒玷於其中矣。義在往役,禮不竢駕,聞命蹶,寧敢或緩,而臣於年前,承乏主文,昏謬失檢,自速顚躓,公議之發,迄今慙悚,今若誘以歲月之稍久,揚揚復蹈於僨誤之地,則臣固不足言,其將如淸朝之四維,何哉?且臣近緣觸寒,重添宿症,頭目眩暈,欲起旋仆,卽此病狀,亦無以進身於嚴近之列,陳力於鑑別之任,玆不得不略控實狀,疾聲仰籲,而飭敎新嚴,冒昧干犯,自顧罪戾,寔甘常憲。伏乞聖慈,俯垂諒察,亟賜變通,以竣試事。仍命攸司,議臣當被之罰,俾具僚知警,千萬幸甚,臣無任云云。答曰,省疏具悉。年前事非關於考試,何可以此爲引乎?過矣過矣。
同副承旨閔泰鏞疏曰,伏以,臣伏奉承宣特點,感恩怵義,宜卽蹶少伸,叨謝之忱,而第臣與知申,有舅甥應避之嫌,月初除拜,亦旣據實蒙遞矣。今臣所處,前後無異,玆敢短章陳籲。伏乞聖明,俯賜諒察,亟許照例遞改,不勝幸甚,臣無任云云。省疏具悉。所請依施。
上在慶熙宮。停常參·經筵。
上詣崇政殿,三日製試取還內後,內閣·政院·藥房口傳問安。答曰,知道。
兪星煥啓曰,大司憲宋穉圭,掌令羅台晟在外,執義李明緖,持平黃·李秉瑩未肅拜,掌令成大璡呈辭,監察茶時之意,敢啓。傳曰,知道。
李景在啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在,修撰洪鍾應·宋持養,副修撰洪祐順,旣有只推之命,鄭德和由限已過,一體牌招,推移入直,何如?傳曰,允。
又啓曰,前後飭敎,何等截嚴,而讀券官洪奭周,一向逡巡,無意承膺,事體所在,萬萬未安。從重推考,何如?傳曰,允。嚴飭牌招。
兪星煥啓曰,假注書李鼎敍,昨日蒙點之後,稱以在外,不爲入來,事甚駭然。所當重勘,而本院請推之外,無他可施之罰,何以爲之?敢稟。傳曰,拿處。
李鼎敍拿處,代以李源庚爲假注書。
傳于金陽淳曰,在院承旨,入直閣臣,春坊·兵·摠府堂上,竝試官加差下,使之分考。
傳于金陽淳曰,科次入侍。
以全羅監司徐有榘狀啓,扶安縣人物渰死事,傳于徐左輔曰,聞甚矜惻,元恤典外,已爲顧助,則如有生前身還布,竝蕩減事,分付。
吏曹啓目,粘連啓下是白有亦,觀此慶尙監司徐憙淳狀啓,則以爲,沙斤驛被災尤甚,民勢遑汲,方設賙賑,而該察訪成祐曾,誠心撫字,已著聲績,瓜限已迫,民恐或失,限麥秋姑爲仍任事,令該曹稟處亦爲有臥乎所,瓜滿差代,雖是法典,旣以尤甚,方値設賑,道臣有所陳請,沙斤察訪成祐曾,限麥秋仍任,何如?判付。啓,依允。
兪星煥,以義禁府言啓曰,假注書李鼎敍拿處事,傳旨啓下矣。李鼎敍下去京畿楊根地云,依例發遣府羅將拿來,何如?傳曰,待待命拿囚。
廣州留守金履載疏曰,伏以,臣以匪才,猥叨居留,局弊已甚,年饑又洊,倉無留穀,野絶收粒,闔境嗷嗷,若無了遺,幸賴我殿下仁恩,特軫畿·湖民命,發帑而頒之,船粟而哺之。臣奉承德意,以賑以糶,排巡救濟,猶恐民或顚連,仰孤若保之念,早夜憂懼,食息靡遑,則顧何敢以此時請暇離次,而區區私情,竊有萬不獲已者。臣父母墳山,在於公忠道大興郡,宅兆不寧,更營移厝於局內數武之地者久矣,而利運適値今歲,涓期又在來旬,臣之情理,不可不趁是日往見,計其往返,不過十許日耳。守臣之陳疏省墳,近多已例,玆敢冒悚煩籲。伏乞聖慈,曲賜覽揆,許以由暇,俾臣至情得伸,千萬幸甚,臣無任云云。答曰,省疏具悉。所請依施。
甲午二月二十二日辰時,上詣崇政殿。三日製試取入侍時,行都承旨金陽淳,行左承旨徐左輔,右承旨李羲肇,左副承旨李景在,右副承旨李穆淵,同副承旨兪星煥,假主書李源庚,洪永圭,記事官曺雲承·洪說謨,檢校待敎金興根·趙斗淳·李肯愚,待敎金學性以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調沈能岳,副提調金陽淳進前奏曰,侵早勞動,聖體,若何?上曰,一樣矣。陽淳曰,前後特敎,不啻嚴重,而讀券官洪奭周來詣朝房,如是違牌,終不承膺,誠極未安。更加申飭入來,何如?上曰,置之,原望筒入之。出擧條由廣達門,入崇政門,詣殿內,通禮跪啓請降輿,上降輿陞座。陽淳跪進讀券官望筒,以朴宗薰點下。陽淳讀奏入門單子,擧子爲二萬五千二百七十三人,試官及儒生如儀行禮訖。讀券官左議政沈象奎,上護軍朴宗薰,吏曹參判金道喜,對讀官兼輔德洪穉圭,刑曹參議李肯愚,兼弼善徐有贊,司書韓宓履,以次進伏訖。象奎進前曰,日候近頗淸和,而朝氣猶冷,聖體,若何?上曰,一樣矣。象奎曰,寢睡·水刺之節,何如?上曰,一樣矣。象奎曰,中宮殿氣候,何如?上曰,一樣矣。命書題賦文武受命召公維翰,限申時,宗薰·道喜進前書訖。有贊·宓履跪受出傳,懸題官懸題訖。通禮跪啓禮畢,上降座乘輿。象奎曰,試券取幾人乎?上曰,取三十人。出崇政門,由廣達門·興泰門還內,出標信解嚴,諸臣以次退出。
甲午二月二十二日酉時,上御興政堂。三日製科次入侍時,行都承旨金陽淳,假注書洪永圭,記事官曺雲承·洪說謨,讀券官左議政沈象奎,上護軍朴宗薰,吏曹參判金道喜,試官行左承旨徐左輔,右承旨李羲肇,左副承旨李景在,右副承旨李穆淵,同副承旨兪星煥,副摠管李憲球,兵曹參議洪祐燮,對讀官兼輔德洪穉圭,刑曹參議李肯愚,兼弼善徐有贊,司書韓宓履,以次進伏訖。上曰,諸試官亦爲進伏楹內,科次爲之。宓履進前讀奏第一張。象奎曰,今將書等,而何以爲之乎?上曰,上一張書三下一,第二張書三下,第三·第四書草三下·之次,四張書次上,其餘二十二張書草次上。書等訖。陽淳曰,旣已書等,坼封讀之乎?上可之。陽淳以次讀奏。命書傳敎曰,三日製居首賦三下一幼學黃炅直赴殿試,之次三下幼學鄭允秀直赴會試,草三下幼學南夏中,進士李光翼各給二分,次上幼學鄭鎭和等四人各給一分,草次上幼學盧有煥等二十二人竝令該曹考例施賞。出傳敎又命書傳敎曰,入格儒生明日廣達門外施賞。出傳敎上曰,試官先退,承史就座。仍命退,諸臣以次退出。
上在慶熙宮。停常參·經筵。
兪星煥啓曰,大司憲宋穉圭,掌令羅台晟在外,執義李明緖,持平黃·李秉瑩未肅拜,掌令成大璡呈辭,監察茶時之意,敢啓。傳曰,知道。
李景在啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順旣有只推之命,與副校理徐念淳,一體牌招,推移入直,何如?傳曰,允。
又啓曰,試官之出榜詣闈,例也,而二所試官徐念淳謂有身病,自外徑歸,事甚未安。推考,何如?傳曰,允。
兪星煥,以備邊司言啓曰,喬桐以尤甚災邑,不可暫曠,水使有闕之代,政官牌招開政差出,待下批使卽辭朝,此時守令,無以曠官,而聞多受由上京者云,亦令該曹催促下送,何如?傳曰,允。
李景在啓曰,行吏曹判書洪奭周,參判金道喜,參議李嘉愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,與判書·參判,一體牌招。
兪星煥啓曰,兵曹判書徐耕輔牌不進推考傳旨,今方捧入,而開政命下之後,如是違牌,事甚未安。更爲牌招,何如?傳曰,允。
傳于兪星煥曰,留院公事入之。
以副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于李景在曰,只推。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李景在,以吏曹言啓曰,因備邊司草記,此時守令,無以曠官,而聞多受由上京者云。令該曹催促下送事,允下矣。自臣曹催促,則平昌郡守朴宗琰,已爲下去,白川郡守鄭世翼,今二十五日下去云,靈山縣監宋啓栢,以省掃事,受由於公忠道公州地,斯速還官之意,發關知委於該道道臣處。安東府使洪學淵,身病猝重,不得下去,茂長縣監尹興圭,親病沈重,不得下去云,親病身病旣如是,則有難强令還任,而親病異於身病,茂長縣監尹興圭改差,安東府使洪學淵罷黜,何如?傳曰,允。
兪星煥,以備邊司言啓曰,日前以入門及場外之雜亂,請勘入門官與禁亂官,而雖以試官·監試官言之,苟能十分操束,則豈有終場書題先洩之理乎?卽此而場內之不嚴,亦可知不可以事過而置之,二所諸試官及監試官,竝施譴罷之典,何如?傳曰,允。
又以備邊司言啓曰,京畿水使李東膺在任卒逝矣。返柩時擔軍,依法典題給之意,分付,何如?傳曰,允。
上在慶熙宮。停常參·經筵。
傳于李景在曰,禮房承旨馳詣景慕宮,奉審摘奸以來。
徐左輔啓曰,假注書李源庚身病猝重,勢難察任,今姑改差,何如?傳曰,允。
李源庚改差,代以尹敎成爲假注書。
李穆淵啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順旣有只推之命,竝直牌招,推移入直,何如?傳曰,允。
又啓曰,行吏曹判書洪奭周,參判金道喜再牌不進推考傳旨,今方捧入,而開政命下之後,連事違召,事甚未安。參議李嘉愚陳疏到院,而原疏以國忌齋戒,纔已退却矣。判書·參判,所當更請牌招,而係是一日三牌,何以爲之,而參議更爲牌招,何如?傳曰,牌招,原疏捧入。
李羲肇啓曰,兵曹判書徐耕輔再牌不進推考傳旨,今方捧入,而開政命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,牌招。
傳于李穆淵曰,吏曹參議疏批已下,一體牌招。
李穆淵啓曰,行吏曹判書洪奭周,參判金道喜,參議李嘉愚牌不進推考傳旨及罷職傳旨,今方捧入,而開政命下,已至經宿,連事違召,無意承膺,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
李穆淵,以吏曹言啓曰,今此寒食祭當爲磨鍊,而除老病公頉,實無以推移排比之路,依近例時任玉堂·春坊及刑官司饔院官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
有政。吏批,行判書洪奭周進,參判金道喜式暇,參議李嘉愚式暇,右承旨李羲肇進。啓曰,大司成今當差出,而擬望之人乏少,承旨竝擬,何如?傳曰,允。
又啓曰,會寧府使今當差出,而當品中可擬之人乏少,曾經堂上同道及他道兵使·守令,竝擬,何如?傳曰,允。以成遂默爲副校理,宋持養爲兼司書,李豐翼爲說書,洪說謨爲兼說書,尹尙圭爲戶曹參判,洪穉圭爲大司成,申在植爲右副賓客,沈能岳爲同成均,李在臣爲監察,權秉德爲典籍,洪鍾應爲南學敎授,閔泰鏞爲安東府使,李源祖爲會寧府使,李基華爲茂長縣監,沙斤察訪成祐曾限麥秋仍任事承傳,故同知安榘贈吏參例兼,刑曹參判安光直考。
兵批,判書徐耕輔進,參判李基栽病,參議洪祐燮入直進,參知李寅敎病,行左承旨徐左輔進。啓曰,京畿水使今當差出,而當品中可擬之人乏少,堂上曾經兵使,竝擬,何如?傳曰,允。以徐俊輔爲知事,康炳奎爲五衛將,安景得·金士喆爲景福將,李良祜爲昌德將,金宗佑爲昌慶將,李熙臣爲訓鍊僉正,南永周爲翊衛,黃仁㷞爲訓鍊主簿,李光秀·金尙謨爲武兼,柳相翼爲守門將,沈日永爲京畿水使,具聖魯爲慶尙左兵虞候,金大奉爲魚游澗僉使,洪受範爲加背梁萬戶,金振玉爲德津萬戶,金致河爲在德萬戶,金達衡爲文殊別將,同知崔世煥,大護軍王道源,護軍朴永元·洪羲瑾·李光正·李恒權,副護軍南履懋·韓鎭㦿·安孝述·金遇明·閔泰鏞,副司正兪致崇,以上竝單付,都監把摠李命集,忠翊衛廉應甲,已上今加折衝加資事承傳。
吏批,再政。以徐有贊爲司成,金樂淵爲宗簿主簿,朴長復爲江界府使,喬桐府使單沈日永,京畿水使沈日永,會寧府使李源祖,已上今加嘉善加資事承傳。
兵批,再政。以田百熙爲訓鍊判官,金善弼爲武兼,同知安景得,僉知康炳奎,副護軍李命集·廉應甲以上竝單付。
以副應敎金羽根,校理李垿,副校理李鼎在·徐念淳,修撰洪鍾應·宋持養,副修撰鄭德和·洪祐順牌不進罷職傳旨,傳于李穆淵曰,只推。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
吏曹參議李嘉愚疏曰,伏以,臣待罪西邑,倏已三載,徒竊厚廩,無一善狀,夙宵慙惶,以汔于今,迺於千萬匪意,伏奉三銓除旨,臣誠惝怳悸恐,不省攸措,未知殿下以此爲何等職任,而不少難愼,遽及於臣也。臣之本末長短,宜若無逃於淵鑑之俯燭,而今此謬恩忽降,實非如臣庸陋所敢承當,不料聖朝官人,若是其苟簡也。夫官爵,人主之大柄,而惟才是適,辭受,士夫之大節,而惟義是安,雖尋常庶寮,決不容虛授而苟冒。況天官乃宰物之要地乎,郞寮猶當愼擇,況參佐之與聞未議乎?下邑之簿書期會,尙患不能稱職,況銓衡人物,甄別九流,尤萬萬非其任者乎?臣本奊詬儱侗,百無通曉,物態時務,尤所不嫺,臣之自待,人之視臣,不出乎下材賤品,而猥蒙我殿下特達之渥,前後揚歷,罔非僥濫,居然躋下大夫之列,而無寸能可紀,無一事自效,隨行逐隊,一味綠錄,自顧分已溢矣,榮已極矣。今於見職,憑恃寵靈,晏若固有,則公器之玷辱無餘,聖簡之貽累將大,至於非分之懼,不衷之災,猶屬一已,有不暇論,左右參倚,進身無望,荐召之下,冒控呼籲。伏乞聖慈,將臣新授職名,亟賜刋改,俾官方重而私分安焉,臣無任云云。省疏具悉。爾其勿辭察職。
上在慶熙宮。停常參·經筵。
藥房提調沈能岳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
兪星煥啓曰,大司憲宋穉圭,掌令羅台晟在外,執義李明緖,持平黃未肅拜,掌令成大璡,持平李秉瑩呈辭,監察茶時之意,敢啓。傳曰,知道。
徐左輔啓曰,右副承旨李穆淵今日不爲仕進,卽爲牌招,何如?傳曰,允。
李羲肇啓曰,備邊司郞廳來言,今日賓廳日次,而宗廟修改相値,不得來會云矣,敢啓。傳曰,知道。
備忘記,從浦萬戶趙秉懿下直,長弓一張,長箭一部,片箭一部,筒兒一箇賜給。
李羲肇啓曰,邊將辭朝後,聽宣諭於本院,例也,而從浦萬戶趙秉懿今日下直後,不聽宣諭,直爲出去,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
備忘記,京畿水使沈日永下直,長弓一張,長箭一部,片箭一部,筒兒一筒賜給。
以副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于徐左輔曰,只推。
徐左輔啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在,修撰洪鍾應·宋持養,副修撰鄭德和·洪祐順旣有只推之命,與副校理成遂默一體牌招,推移入直,何如?傳曰,允。
以右副承旨李穆淵牌不進罷職傳旨,傳于徐左輔曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于徐左輔曰,只推。
徐左輔,以侍講院言啓曰,新除授說書李豐翼時在慶尙道金山地,書筵入番事緊,斯速乘馹上來事,下諭,何如?傳曰,許遞,前望單子入之。
又以戶曹言啓曰,各道年終錢穀御覽會計,每於翌年二月二十五日啓請修正,自是定式,而各道會案,幾盡上來,京畿則荐饑之餘,還捧愆滯,勘簿差遲,限內不得磨勘之意,移文臣曹,御覽會計,待其會案上來,修正以入,何如?傳曰,允。
兪星煥,以刑曹言啓曰,謹依下敎,宣禧墓墓木斫伐罪人李福哲,嚴刑一次後,慶尙道興海郡定配所,卽爲押送之意,敢啓。傳曰,知道。
義禁府啓目,假注書李鼎敍原情云云。傳旨內辭緣,泛稱遲晩,所當請刑是白乎矣,說書以侍從例施行,勿爲請刑,曾有定式矣。李鼎敍曾經說書,議處,何如?判府。啓,依允。又啓目,監試初試二所入門官方啓霙,禁亂官宋在胤等原情云云。傳旨內辭緣,泛稱遲晩,竝只刑推得情,何如?判付。啓,竝只除刑推議處爲良如敎。又啓目,淮陽府使趙庭和原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付。啓,依允。
敎喬桐水使沈日永書。王若曰,北關聽鼙,疇膺當一面之責,西門授鉞,爰畀統三路之權,作予玉塞長城,往哉金湯重地。眷彼高林之防禦,最是近畿之要衝,東鄰沁都,西控甕津,儼列堡之唇齒,北連漢京,南通湖·嶺,扼上游之咽喉,美哉魏國山河,關防之勢旣重,抑爲晉陽保障,芻牧之責斯兼。第昇平爲日漸多,而紀綱如水益下,樓櫓舴艋,倂歸雨泐風磨,簽伍糗糧,未免歲耗月縮。況近年饑饉荐至,而衆務凋弊多端,撤土政急於綢繆,宜求良手,利器苟別於盤錯,合試全材。惟卿,閥閱故家,干城宿望,先業之箕裘不墜,蓋聞望之夙彰,南閫之旌纛初還,矧踐歷之殆遍,聲績尙蔚於坡禦,寇君有願借之才,節制已驗於蘇營,方叔著壯猷之譽。玆授卿以京畿水軍節度使兼三道統禦使·喬桐府使,卿其秪服寵命,克殫乃心,紀律約束之嚴明,宜追古名將措劃,城郭甲兵之蒐輯,克修節度營規模,自餘隨時而制宜,惟在臨機而應變。於戲,控扼數千里湖海,北門之鎖鑰無憂,撫摩幾萬戶軍民,南樓之裘帶多暇,益勵鳴劍之志,庸答推穀之恩。故玆敎示,想宜知悉。知製敎洪祐順製進。
上在慶熙宮。停常參·經筵。
夜自四更至二十七日開東,灑雨下雨,測雨器水深三分。
李羲肇,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
李羲肇啓曰,左副承旨李景在今日不爲仕進,卽爲牌招,何如?傳曰,允。
李景在啓曰,玉堂上下番俱空,已至多日,事甚未安。副應敎金羽根,副校理李鼎在·成遂默,修撰洪鍾應·宋持養,副修撰鄭德和·洪祐順旣有只推之命,竝卽牌招,推移入直,何如?傳曰,允。
兪星煥啓曰,大司憲宋穉圭,掌令羅台晟在外,執義李明緖,持平黃牌不進,掌令成大璡,持平李秉瑩差祭,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,持平黃牌不進罷職傳旨,傳于兪星煥曰,只推。
李景在,以侍講院言啓曰,新除授兼司書宋持養除拜屢日,尙不出肅,卽爲牌招察任,何如?傳曰,允。
說書前望單子入之,徐耆淳落點。
李景在,以侍講院言啓曰,新除授說書徐耆淳時在公忠道林川地,書筵入番事緊,斯速乘馹上來事,下諭,何如?傳曰,許遞,前望單子入之。
說書前望單子入之,徐憲淳落點。
兪星煥,以備邊司言啓曰,江界府使李源祖,昨日政,移除會寧府使矣。江界以邊禦重地,蔘防還三弊,久爲朝家西顧之憂,而自其在任以後,銳意矯捄,頗有著績,今不可遽使遞易,特爲仍任,以責成效,何如?傳曰,允。
傳于李景在曰,會寧府使令該曹口傳,各別擇差,催促下送。
李景在,以吏曹言啓曰,會寧府使令該曹口傳,各別擇差,催促下送事,命下矣。武臣當品中可擬之人乏少,新資例不得口傳差出,何以爲之?敢稟。傳曰,勿拘外任,竝擬以入。
又以吏曹言啓曰,白川郡守鄭世翼日前催促之下,以今月二十五日下去爲辭矣。親病添重,不得發行,而時日之內,萬無離捨還官之望云。其親病旣如是沈重,則有難强令還任,改差,何如?傳曰,允。口傳差出,催促下送。
吏曹口傳政事,以李存敬爲會寧府使,以宋宗洙爲白川郡守。
傳于李景在曰,新除授守令,竝使之催促下送。
李景在,以成均館大司成意啓曰,本館入直久任郞廳外,他郞不得入直。若有代員替直之事,則草記代直事,曾有定式矣。司成徐有贊春坊兼職除本仕,直講李鳳純身病呈旬,典籍李繪九差祭進去,時無入直之員,以他郞官姑爲代直,何如?傳曰,允。
義禁府啓目,粘連向前趙庭和亦,社壇守護,何等愼嚴,而以致被災之境,法文中延燒減一等之律,卽指罪坐失火之人是白乎,則雖不可施此律於邑倅,而其不能審飭之罪,道啓已陳,以此照律,何如?判付。啓,依允。又啓目,粘連向前李鼎敍亦,假注書蒙點之後,稱以在外,不爲入來,事甚可駭,以此照律,何如?判付。啓,依允。又啓目,粘連向前方啓霙·宋在胤等亦,入門時雜亂,場外之蕩然,隨從之冒入,不能糾察而査發,以至於防限之不嚴,竝只以制違照律,何如?判付。啓,依允。
禮曹判書沈能岳疏曰,伏以,臣命途奇窮,過福招災,昨年逆理之慼,情理切悲,贏博之葬,不過一舍之近,納節之後,宜卽一往伸哀,而疾病沈淹,難以蠢動,擬待春寒之稍弛,冒陳悲苦之衷懇,仰請由暇矣。藥院提擧前望特點,忽下於病伏涔涔之中,揆以分義,不敢偃息,力疾出膺,亦已月餘矣。今則病勢稍歇,可以自力往返,而忝叨保護之任,雖一日間郊坰之近,有不可暫曠,而䑛犢之情,轉益痛苦,難以按抑,玆不得不疾聲哀籲於閔覆之下。伏乞聖慈,俯垂矜憐,將臣所帶藥院·春官重任,亟命鐫遞,而特許數日之暇,俾伸至情,仍治臣瀆撓之罪,以肅朝綱,以安賤分,不勝幸甚,臣無任云云。答曰,省疏具悉。所帶藥院之任,許遞,卿其往焉。
上在慶熙宮。停常參·經筵。
李景在啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
徐左輔啓曰,右承旨李羲肇今日不爲仕進,卽爲牌招,何如?傳曰,允。
傳于李景在曰,禮房承旨馳詣宗廟·永禧殿·景慕宮,奉審摘奸,受香諸處,一體奉審摘奸以來。
李景在啓曰,假注書洪永圭身病猝重,勢難察任,今姑改差,何如?傳曰,允。
洪永圭改差,代以兪致崇爲假注書。
以副應敎金羽根,副校理李鼎在·成遂默,修撰洪鍾應,副修撰鄭德和·洪祐順牌不進罷職傳旨,傳于李景在曰,只推。
李景在啓曰,玉堂上下番俱空,已至多日,事甚未安。副應敎金羽根,副校理成遂默,修撰洪鍾應,副修撰鄭德和·洪祐順旣有只推之命,竝卽牌招,推移入直,何如?傳曰,允。
又啓曰,卽者吏曹郞廳來言,今甲午式年東堂文科初試試官,明日當爲擬入,而行判書洪奭周,參議李嘉愚俱爲病不來,參判金道喜在外,無以擧行云。判書·參議,竝卽牌招,何如?傳曰,允。
以副應敎金羽根,副校理成遂默,修撰洪鍾應,副修撰鄭德和·洪祐順牌不進罷職傳旨,傳于李景在曰,只推。
李景在,以吏曹言啓曰,來三月初六日行大報壇祭獻官,時原任大臣中,當爲塡差,而領府事李相璜,判府事鄭晩錫俱有身病,左議政沈象奎藥院都提調,例不得塡差,何以爲之?敢稟。傳曰,勿拘塡差。
又以吏曹言啓曰,今此宗廟·景慕宮朔祭大祝,當以玉堂塡差,而無故之人極爲苟艱,時任玉堂塡差以入之意,敢啓。傳曰,知道。
又以吏曹言啓曰,新除守令,竝使之催促下送事,命下矣。自臣曹催促,則安東府使閔泰鏞,茂長縣監李基華,今月三十日辭朝之意,敢啓。傳曰,知道。
李穆淵,以戶曹言啓曰,宗廟東邊外墻頹圮處,今已完築,依定式刻識年條後,改築間數及監董郞廳,看役計士姓名書入,而工匠等姓名,依例載之謄錄,以爲後考之意,敢啓。傳曰,知道。
李景在,以內醫院都提調意啓曰,內醫卞文燮有頉代,前正金驥男還差,何如?傳曰,允。
李羲肇,以兵曹言啓曰,宣傳官具載哲·吳一善,景福宮衛將崔世煥·安景得,文臣兼宣傳官韓宓履,俱以病難供職,呈狀乞遞,竝改差,何如?傳曰,允。
又以兵曹言啓曰,宗廟大門東邊墻垣四間許頹圮處,今已畢築矣。守直衛軍解送之意,敢啓。傳曰,知道。
又以訓鍊都監言啓曰,本局千摠吳準常身病甚重,勢難察任,改差,何如?傳曰,允。
義禁府照目,粘連假注書李鼎敍矣本府議啓內,假注書蒙點之後,稱以在外,不爲入來,事甚可駭,以此照律,罪笞五十收贖,解見任別敍,私罪。奉敎,依允爲旀,功議各減一等爲良如敎。又照目,粘連監試初試二所入門官方啓霙,禁亂官宋在胤等矣本府議啓內,入門時雜亂,場外之蕩然,隨從之冒入,不能糾察而査發,以至於防限之不嚴,竝只以制違照律,罪各杖一百收續,告身盡行追奪,竝只私罪。奉敎,依允爲旀,宋在胤段,功議各減一等爲良如敎。又照目,粘連淮陽府使趙庭和矣本府議啓內,社稷守護,何等愼嚴,而以致被災之境,法文中延燒減一等之律,卽指罪坐失火之人是白乎,則雖不可施此律於邑倅,而其不能審飭之罪,道啓已陳,以此照律,罪笞五十收續,解見任別敍,私罪。奉敎,依允爲旀,功減一等爲良如敎。
知事李勉昇疏曰,伏以,臣於前年春間,待罪秋曹,以閉穀不出之江商市民置法事,妄有所草記論列者,語多繁猥,事極顚錯,伏奉批旨,至有爲人臣子所不敢晷刻承聞者,惶懍震剝,求死不得,席藁私次,鈇鉞是竢,籌司論罷之請,豈足以當臣罪之萬一哉?頑如木石,不能卽日減死,戴罪尋鄕,只期沒齒訟愆,不自意曾未數月,伏蒙都憲除命,臣於其時,慘遭逆理之慼,未遑自訟之擧。今又月初有政,特下恩點於藝文提學之望,臣歷數愆尤,貸死幸耳,是何謬恩之荐加也?以含垢之德,垂記簪之恩,霜雪雨露,莫非上天成物之仁也。但當惶悚感激,坐死向前,以圖隕結之報而已。何敢爲逡巡自引之計,而區區私義?竊有所萬不可冒進,前春下鄕之後,得見諫臺論臣者,蓋其疏語,非一時官箴之比也。臣固慮事不周矣,下語不審矣。誠欲罪臣,何患無辭?至曰動於浮議,推波助瀾。又曰有懷必陳,不足深看,抑揚踐踏,殆無餘地。臣身庸陋,雖不足恤,萬有一輿情憤菀,人言沸騰,如向日事,而當可言之地者,以臣爲戒,不以上聞,則亦豈淸朝之美事耶?竊爲言者惜之,臣罪自知。非敢尤人,而情勢莫伸,廉防甚嚴,更以何顔,自立於班行之間哉?且臣稟性愚鈍,賦命窮畸,觸處生疣,無往非罪,尙可以憑恃寵靈,不恤人言,率是以行,又取狼狽也哉?臣往在丁亥,叨此匪分之任,已陳不稱之實,聖明庶幾俯燭之矣。伏獵爲聖簡之累,蹲鴟貽文苑之羞,難進之義,後先無異,況今年齒益衰,神識愈迷者乎?竊擬進身京輦,積誠祈免,而喪威之後,疾病沈纏,宛轉牀笫,與鬼爲鄰,更起爲人,斷無其望,臣情到此,亦云悲矣。玆從縣道,冒陳短章。伏乞天地父母,特垂矜諒,刋臣新授職名,仍下司敗,治臣前後不職之罪,以整頹綱,以靖私義,幸甚。若其樞銜雖曰閒司,而虛縻已久,備堂自緊務,而尸位可媿。伏望將臣所帶本兼諸任,竝賜遞改,俾得安意調治,以卒餘生於深仁厚澤之中,千萬企祝,臣無任云云。答曰,省疏具悉。往事何必追提?卿其勿辭,上來行公。
上在慶熙宮。停常參·經筵。
兪星煥啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
金陽淳啓曰,左副承旨李景在今日不爲仕進,卽爲牌招,何如?傳曰,允。
備忘記,森森浦萬戶胡曾文下直,長弓一張,長箭一部,片箭一部,筒兒一箇賜給。
金陽淳啓曰,玉堂上下番俱空,事甚未安。副應敎金羽根,副校理成遂默,修撰洪鍾應,副修撰鄭德和·洪祐順,旣有只推之命,與校理李垿,副校理李鼎在,修撰宋持養,一體牌招,推移入直,何如?傳曰,允。
傳于兪星煥曰,戶刑換房。
金陽淳啓曰,文科一所試官李遠翊陳疏,宋應龍在外,無以備員受點,令該曹更爲擬入,何如?傳曰,允。
傳于金陽淳曰,前後申飭之下,循例捧入,萬萬駭然,原疏還給,當該承旨從重推考。
徐左輔啓曰,大司憲宋穉圭,掌令羅台晟在外,執義李明緖,持平黃·李秉瑩牌不進,掌令成大璡差祭,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,持平黃·李秉瑩牌不進罷職傳旨,傳于徐左輔曰,只推。
以左副承旨李景在牌不進罷職傳旨,傳于金陽淳曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養牌不進罷職傳旨,傳于金陽淳曰,推考傳旨捧入。
傳于金陽淳曰,南兵使有闕之代,政官牌招開政。
金陽淳啓曰,行吏曹判書洪奭周,參議李嘉愚牌不進,推考傳旨及罷職傳旨,今方捧入,而本堂文科初試試官當爲擬入,如是違牌,事甚未安。判書更爲牌招,何如?傳曰,允。參議只推,一體更爲牌招。
金陽淳,以吏批言啓曰,前會寧府使李源祖未赴任,而仍任前職矣。所授加資,依例還收之意,敢啓。傳曰,知道。
有政。吏批,行判書洪奭周進,參判金道喜在外,參議李嘉愚進,行都承旨金陽淳進。以徐耕輔爲知春秋,徐左輔爲同義禁,金道喜爲同經筵,宋欽象爲禁府都事,金學淳爲內醫提調,金英業爲濟州判官,前會寧府使李源祖今降通政,加資還收事承傳,江界府使李源祖特爲仍任事承傳,會寧府使李存永今加嘉善加資事承傳,濟州判官李光暎,前縣令柳相杓,已上今加通政加資事承傳。折衝鄭遂一,金亨宇,已上今加嘉善加資事承傳。
兵批,判書徐耕輔進,參判李基栽進,參議洪祐燮,參知李寅敎病,行左承旨徐左輔進。啓曰,南兵使今當差出,而擬望之人乏少,他道兵使竝擬,何如?傳曰,允。以柳弘源爲同知,趙冀永爲副摠管,柳信儉·沈說泰爲宣傳官,裵文宅·高德潤爲景福將,申晦應爲訓鍊主簿,李鳳純·鄭琦和爲文兼,李應植爲南兵使,廣坪權管單金履衡,同知單金宗佑,僉知單吳一善,副護軍朴長復·具載哲·李光暎·柳相杓,副司果尹興圭,副司正徐耆淳·李豐翼以上竝單付。
徐左輔,以兵批言啓曰,今日政事,文兼末望具定默方在草土中,而臣之矇然擬入,不勝惶恐,原望筒付標以入之意,敢啓。傳曰,知道。
吏批,再政。以金權爲典籍,金喆修爲公忠都事。
兵批,再政。啓曰,公忠兵使今當差出,而擬望之人乏少,他道守令竝擬,何如?傳曰,允。以林基奭爲武兼,金相順爲公忠兵使,同知單金士喆。
吏批,三政。以申命源爲鳳山郡守。
金陽淳,以吏曹言啓曰,來三月初六日行大報壇祭,奠幣瓚爵官及大祝,當以玉堂塡差,而無故之人,極爲苟艱,時任玉堂及春坊,塡差以入之意,敢啓。傳曰,知道。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以侍講院言啓曰,新除授說書徐憲淳,除拜屢日,尙不出肅,卽爲牌招察任,何如?傳曰,允。
又以禮曹言啓曰,今此甲午式年文科初試一所,設場於本曹矣。上直郞廳依例移直朝房之意,敢啓。傳曰,知道。
又以禮曹言啓曰,卽接四館所牒呈,則辛卯九月七夕製入格進士尹錫泳,同月秋到記殿講入格幼學李羲敎,同年十月九日製入格幼學洪祐喆,同年十二月柑製入格進士申錫愚,壬辰二月春到記殿講入格幼學鄭廈慶,製述入格進士沈宜升,同年三月參班儒生應製入格幼學金應均,同年八月秋到記殿講入格幼學柳來維,同年九月七夕製入格幼學李秉運,同年十二月柑製入格進士李墩,癸巳二月春到記殿講入格幼學金玉龍,製述入格生員李祖榮,同年七月參班儒生應製入格敎官金洙根,同年八月秋到記殿講入格幼學姜長煥,製述入格幼學曺錫亨,同年十二月柑製入格進士尹穳。甲午正月春到記殿講入格幼學鄭遂恪,製述入格幼學鄭㝡朝,同年二月三日製入格幼學黃炅以上直赴殿試。辛卯九月秋到記殿講入格幼學申泰瑛,壬辰二月春到記殿講入格幼學權命周,同年八月秋到記殿講入格幼學金顯箕,癸巳二月春到記殿講入格幼學洪仁秀,同年八月秋到記殿講入格幼學梁錫龜·李秉欽,甲午正月春到記殿講入格幼學尹晩求以上直赴會試。辛卯九月秋到記殿講入格幼學洪在重·兪允煥,壬辰八月秋到記殿講入格幼學李亮信·趙遠永,癸巳八月秋到記殿講入格幼學郭元默,甲午正月春到記殿講入格幼學李箕集,以上給二分。辛卯九月秋到記殿講入格進士趙鎭晩,幼學金必健,以上給一分,竝於今番分等許赴。己丑六月新舊圓點儒生應製入格進士趙雲澈,有直赴殿試之命,而間因遭故,未得赴擧,今已闋服,一體許赴事,報來矣。進士尹錫泳等二十人直赴於今此式年文科殿試,幼學申泰瑛等七人,直赴於文科覆試講經,幼學洪在重等八人,許赴於文科初試,較藝等第之意,分付,何如?傳曰,允。
兪星煥,以賑恤廳言啓曰,今月二十九日爲始,本廳內廳田米,減價發賣於五部都民之意,敢啓。傳曰,知道。
兼文學李遠翊疏曰,伏以,臣見擬於式年文科一所殿試官望,召牌踵臨,夫試牌之不得逋違,令式本嚴,筵飭又勤,固當駕屨不俟,蹶趨承,而第臣於年前掌試東道,罪著溺職,至速臺評,至今思惟,赧汗浹背。自是以後,凡屬科試一事,須爲臣艮限,不但臣之所自處爲然,同朝亦當處臣於數外。今若諉以日月之悠久,京鄕之稍異,拚棄廉隅,厭然冒進,則顚倒昌披,猶屬臣身,竊恐貽累於淸朝四維之治,寧被慢命之誅,不敢爲冒進之計?隨詣朝房,猥控短章,瀆擾之罪,臣實自知。伏乞聖慈,俯賜諒察,亟將臣名,永刋試望。仍治臣逋慢之罪,以警具僚焉,臣無任云云。
上在慶熙宮。停常參·經筵。
徐左輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐左輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李羲肇,右副承旨李穆淵今日不爲仕進,竝卽牌招,何如?傳曰,竝許遞,前望單子入之。
承旨前望單子入之,尹命圭·李敦榮落點。
備忘記,魚游澗僉使金大奉下直,長弓一張,長箭一部,片箭一部,筒兒一箇賜給。
徐左輔啓曰,臣左輔以同義禁,今日本府坐起進去,下直之意,敢啓。傳曰,知道。
李景在啓曰,新除授右副承旨李敦榮,卽爲牌招,何如?傳曰,允。右承旨一體牌招。
尹命圭啓曰,大司憲宋穉圭,掌令羅台晟在外,執義李明緖,掌令成大璡,持平黃牌不進,持平李秉瑩陳疏,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃牌不進罷職傳旨,傳于尹命圭曰,只推。
以說書徐憲淳牌不進罷職傳旨,傳于李景在曰,只推。
李景在,以弘文館言啓曰,副校理成遂默,旣有只推之命,卽爲牌招察任,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
尹命圭,以武一所試官意啓曰,臣所今日平明開場,擧子捧單數,自天字至玄字半字合爲一百二人,而先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子奉單數,自天字至地字半字合爲六十九人矣。先自木箭試取之意,敢啓。傳曰,知道。
又以刑曹言啓曰,卽接平安監司鄭元容文移,則義州府犯越女,施以次律,而依已例定配所行會,以爲及時擧行之地云矣。謹按律文,則大典通編禁制條,有曰西北沿邊犯越者皆斬,犯越女斬罪減一等,決杖一百後,慶尙道河陽縣,流三千里定配所,令道臣卽爲押送之意,分付,何如?傳曰,允。
義禁府啓目,從浦萬戶趙秉懿原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付。啓,依允。
上在慶熙宮。停常參·經筵。
藥房都提調沈象奎,提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
徐左輔啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,允。
李景在啓曰,明日·再明日靖陵忌辰祭齋戒·正日,三明日懿昭墓忌辰祭齋戒,初四日·初五日元陵忌辰祭齋戒·正日相値,視事頉稟之意,敢啓。傳曰,知道。
尹命圭啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于金陽淳曰,下直守令入侍。
傳于李景在曰,禮房承旨馳詣宗廟·景慕宮,奉審摘奸以來。
李景在啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李道在落點。
徐左輔啓曰,持平李秉瑩疏批已下,一體牌招,何如?傳曰,允。
李景在啓曰,卽者校理李垿以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
徐左輔啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于徐左輔曰,只推。
李景在,以吏曹言啓曰,今此先蠶壇祭終獻官大祝,當以玉堂塡差,而無故之人極爲苟艱,時任玉堂,塡差以入之意,敢啓。傳曰,知道。
又以弘文館言啓曰,應敎金鼎集,校理趙秉憲奉命在外,副應敎金羽根,副應敎成遂默差祭,校理李垿陳疏徑出,上番闕直,事甚未安。副校理李鼎在,卽爲牌招入直,何如?傳曰,允。
以京畿監司朴岐壽狀啓,宗廟薦新物種中生蛤,限內不得封進,惶恐待罪事,傳于李景在曰,勿待罪事,回諭。
李景在,以內醫院都提調意啓曰,本院提調金學淳時帶摠管之任矣。職務相妨,摠管之任,今姑許遞,何如?傳曰,允。
吏曹口傳政事,檢閱單徐憲淳。
尹命圭,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
李敦榮,以賑恤廳言啓曰,今日東部三十五契一千六百十四戶,田米二百四十六石八斗分給之意,敢啓。傳曰,知道。
又以賑恤廳言啓曰,今日中部八契一百十戶,北部三十八契二千一百五十三戶,田米三百三十四石七斗分給之意,敢啓。傳曰,知道。
尹命圭,以御營廳言啓曰,本廳千摠吳一善身病甚重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子六十七人內,二失入格五人,一矢入格十四人,合爲十九人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子二十九人內,三矢入格二人,二矢入格六人,一矢入格三人,合爲十一人矣。日暮姑停之意,敢啓。傳曰,知道。
又以武一所試官意啓曰,臣所今日木箭應射擧子二十一人內,一矢入格四人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十人內,三矢入格七人,二矢入格四人,一矢入格十人,昨日入格十一人,合爲三十二人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十二人內,三矢入格九人,二矢入格九人,一矢入格十四人,合爲三十二人矣。鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日片箭應射擧子三十二人內,邊一中入格三人矣。片箭今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子三十二人內,一中入格二人矣。騎芻今已畢試,鳥銃鱗次試射之意,敢啓。傳曰,知道。
又以武二所試官意啓曰,臣所今日鳥銃應放擧子三十二人內,邊一中入格三人矣。鳥銃今已畢試,騎槍當爲鱗次試取,而無一人應試者,各技皆已畢試。初試分定三十五人內,各技入格三十二人,則不足爲三人,雖不滿原額,仍爲計劃,修整榜目之意,敢啓。傳曰,知道。
尹命圭啓曰,侵夜開門,何等嚴重,而武二所試官來詣闕下,開鑰稍久,不卽入來,事體所在,萬萬未安。當該試官,不可無警,從重推考,何如?傳曰,允。
義禁府啓目,粘連向前趙秉懿亦,辭朝後不待宣諭,徑先出去,事甚可駭。以此照律,何如?判付。啓,依允。
行都承旨金陽淳疏曰,伏以,俄筵大僚以試官陳疏事,請勘捧納承宣矣。臣猥以一院之長,伊日在院,事係出納,臣實與聞,今何可以諉之下僚,晏然倖逭乎?玆敢據實自列,仰瀆崇嚴,亟降同被之罪,以安私分焉,臣無任云云。答曰,省疏具悉。別無可引之端,勿辭行公。
校理李垿疏曰,伏以,臣於持被之中,卽接家信,臣父素患風眩之症,當此換節之時,一倍添劇,飮啖全却,轉側須人,家僮踵至,促臣歸視。臣自聞此報,按住不得,忙陳短章,徑出禁扃。伏乞聖慈,俯垂鑑諒,亟遞臣所帶之職,以便歸護,仍治臣擅離之罪,以昭法紀焉,臣無任云云。省疏具悉。爾其勿辭救護。
正言李秉瑩疏曰,伏以,臣生長下邑,聞見謏陋,少而失學,才識空疎,僥倖一茅,已踰涯分,臺端峻選,久絶企望,迺者柏府新除,忽下於千萬夢想之外,臣聞命惝怳,五內失守,久而靡定矣。臺閣之職,是何等重任也?風采足以彈壓一世,定論足以上下公議,然後始可以受聖代耳目之寄,任淸朝激揚之責,則其不可人人冒授也明矣。豈可以如臣庸愚,苟然充數而已乎?臣左右思量,決知其不稱,歷日違召,罪積逋慢,於是乎怵畏義分,章皇出肅,而因仍蹲冒,猥暴愚悃。伏乞聖慈,察臣言之非出飾讓,念臺銜之不可濫授,亟許鐫免,以重公器,以安私分,不勝幸甚。臣於丐免之章,不宜贅他,而愚衷耿結,有難泯黙,敢此附陳,惟聖明垂察焉。夫民惟邦本,食爲民天,苟能使民足食,其於爲國乎何有?臣竊伏惟,今之事勢,非特賈生之可爲痛哭而已。生民之倒懸,莫今時若,而加以仍歲之歉,哿矣稍饒,憐彼貧窮,散而之四,餓莩滿路,而國儲罄竭,接濟無術,聖上之憂勤,非不切至,而城內發賣,飢戶難遍,外邑賑貸,實惠未究,民將盡劉,誰與爲國?當今之時勢,如大病之人,又添別症,榮衛俱虛,元氣益脫,四肢不收,百骸俱病,失今不治,無幾何有垂盡之勢,豈不岌岌乎殆哉?臣旣無學術,不能陳矯捄之策,而愚淺之見,竊以爲,及今尙有可爲之道。夫奢侈者,消財之尾閭也,貪饕者,戕民之虺螫也,官員之冗,徒耗廩祿,吏額之多,徒開弊竇,此四者固救弊之末務,而猶勝於坐視而莫之恤也。以奢侈之弊言之,則上自縉紳家,下至閭巷,轉相倣效,愈往愈甚。一婚之需,不啻中人十家之産,一宴之費,非特窮民一年之食,衣服飮食,家舍器皿全無限節,踰分犯禮若此,而財安得不竭,民安得不困乎?臣以爲,先自宮闈,克行節省,痛革侈風,以昭儉德,若有犯者,不可寬貸,以少紓國力焉。且我國之百官章服,侔擬中華,舊制固彬彬可觀,而臣之愚見以爲,此亦爲耗費之本也。朝服官服,所用不一,戎服軍服,爲弊甚鉅,虎鬚雀羽,無補於事,朱笠綠笠,無稽於古,朝士武弁之貧不能辦者,一之爲難,況於二三乎?臣以爲,另行更張,刪去繁文,以從簡約,以便周旋,亦不害爲救弊之一助也。且紬苧綿布,爲我國之土産,若不能一朝變更,則無寧皆用本土之産,以爲省費之道焉。夫錦緞之價,不啻倍蓰,百乘之家,猶可取辦,而各營之褊校,將何措備?臣以爲,定爲新制,秩高者外,毋得用緞屬,而軍門則用冬木夏苧,俾爲節用之方焉。以貪饕之弊言之,則臣非敢誣一世也。聽諸輿人之誦,則皆曰,守令之廉謹者,非無其人,而除非繡衣褒啓外,別無嘉奬進用之擧,貪饕者固多被罪,而纔經歲抄蕩敍,則便若疏通拂拭之人,其始也雖或有虛實之相蒙,而亦何能懲貪而勸廉乎?夫貪吏之耗國賊民,非止一端,或犯用公貨,以致後日虛留之弊,或暫行私賄,以汚聖代淸明之理,或直剝窮民之膏血,而民亦見欺,或轉成吏奴之流逋,而邑始流毒,彼爲貪吏者,亦豈無一分秉彝而然哉?直以積仕而得一邑,則保妻子之爲先也,善事而圖進取,則充苞苴之爲急也。夫奢侈爲賄賂之源,賄賂爲貪饕之本,貪饕爲民窮財竭之囮,則盍思所以治其本而竝祛其末也。臣謂若有治績之茂著者,亟調右職以勸之,贓案之現露者,更不敍用以懲之,則人臣效忠,雖非邀賞,感激則自倍矣。庶官犯科,必能畏罪,而强勉以自勵矣,然則豈不爲聖代旌別之治乎?且竊伏聞,京外各營各司之公貨,漸至枵然,莫可支吾,誠如是也。祛瘼蘇弊之道,卽有司之臣所當憂虞措劃,臣不敢盡言,而若其京營門有無名色付料者,卽縉紳家所謂別陪也。且朝士騶從之數,隨爵品多寡,而挽近以來,無時帶之職,而騶從滿路,太無定數,此非美事。臣以爲,或除或減,亦足爲節省之一事焉。至於冗官之當去者,臣無見識,不敢猥陳,而苟欲更張,豈無可減之員乎?官之冗者,尙可減焉,況各司吏胥之額乎?臣謂飭下廟堂,裁量而行之,未必不爲時措之宜也。臣之所言,雖極猥雜,寔出於漆室一得之見,伏願聖明,察臣之愚,諒臣之罪,特蒙採納,則民國幸甚,臣無任云云。省疏具悉。所陳令廟堂,稟處。爾其勿辭察職。
甲午二月三十日辰時,上御興政堂。藥房入診,下直守令同爲入侍時,都提調沈象奎,提調金學淳,副提調金陽淳,假注書尹敎成,記事官曺雲承·洪說謨,待敎金學性,安東府使閔泰鏞,茂長縣監李基華以次進伏。醫官金壽仁,李亨基,金珪,吳昌烈,進伏楹外訖。上曰,史官分左右。象奎等進前奏曰,近來風日,連爲乖宜,朝氣過冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,置之。象奎曰,試役之無敢稱頉,前後飭敎顧何如,而日昨李遠翊之謂以情勢陳疏,已極徑情,喉院之始也捧入,尤是意外,及夫傳敎下後,亦竟不爲請罪,至有該曹以陳疏代改擬之擧,此又事未前有,審如是也。此後試牌懸頉,何所顧憚?臣恐定式由是而蕩然,不可以事過而置之,該試官李遠翊施以譴削之典,今旣請勘試官,則承宣,有不可以已有特推處分而勿論,捧現告亦爲罷職,何如?上曰,依爲之。出擧條陽淳曰,檢閱若移拜他職,則經稟後還付,卽館規也。說書徐憲淳,令該曹口傳還付檢閱,何如?上曰,依爲之。出擧條雲承曰,臣以本館事,有所仰達者矣。本館實錄,今年爲曝曬年次,外而太白山·赤裳山·五臺山皆爲年次,一體擇日擧行,何如?象奎曰,三道史庫曝曬,卽是年次,則固宜及時擧行,而嶺·湖·關東,均有歉憂,方多賑救之處。此時奉命之行,廚傳支待之弊,在所當念,待秋成更爲啓稟擧行,恐好矣。上曰,依爲之。出擧條上曰,大臣就座,守令進前。泰鏞等進伏奏職姓名訖。陽淳曰,近日日氣稍和,玉堂上下番俱備,經筵當取稟矣。上曰,唯。命承史就座。仍命退,諸臣以次退出。
上在慶熙宮。停常參·經筵。
尹命圭啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
又啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,持平黃未肅拜,監察茶時之意,敢啓。傳曰,知道。
又啓曰,同副承旨李道在時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,金興根落點。
尹命圭啓曰,新除授左副承旨金興根,卽爲牌招,何如?傳曰,允。
李敦榮啓曰,檢閱徐憲淳旣已還付,牌招察任,何如?傳曰,允。
以副校理李鼎在牌不進罷職傳旨,傳于李敦榮曰,只推。
李敦榮,以弘文館言啓曰,上番闕直,事甚未安。副校理李鼎在旣有只推之命,與副應敎金羽根,副校理成遂默,修撰洪鍾應·宋持養,一體牌招,以爲推移入直之地,何如?傳曰,允。
又以禮曹言啓曰,毓祥宮展拜每年季春取稟事,曾有受敎,而儲慶宮·延祐宮展拜一體取稟事,亦有新定式矣。展拜吉日,以何間推擇乎?敢稟。傳曰,望間擇入,而儲慶宮展拜,待下敎。
傳于李敦榮曰,毓祥宮展拜後,仍詣延祐宮·宣禧宮·藏譜閣·懿昭廟展拜,仍爲文祜廟歷臨矣。該房知悉。
李敦榮,以禮曹言啓曰,以儲慶宮·毓祥宮·延祐宮展拜取稟草記,傳曰,望間擇入,而儲慶宮展拜,待下敎事,命下矣。展拜吉日,令日官朴周煥推擇,則今三月十二日·十三日俱吉云,以何日定行乎?敢稟。傳曰,十三日爲之。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月十二日卯時,衣襨香燭祭品奉詣吉日,同月十三日辰時俱吉云,以此日時擧行之意,敢啓。傳曰,知道。
尹命圭,以兵曹言啓曰,今三月十三日大駕詣毓祥宮展拜,延祐宮展拜,宣禧宮展拜,藏譜閣展拜,懿昭廟展拜,文祜廟歷臨時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍五哨,訓將率領爲先廂,禁御兩營京軍各一哨,兩營騎士各一番,訓局步軍四哨,禁將都領爲後廂,禁軍三番爲之,御將率該廳標下軍,外營入直,馬步軍留陣,留營置之,可也。
又以備邊司言啓曰,會寧·慶源開市,今已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子十五人內,二矢入格一人,一矢入格一人,昨日入格十九人,再昨日入格四人,合爲二十五人矣。木箭旣已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子二十五人內,三矢入格十九人,二矢入格三人,一矢入格三人,合爲二十五人矣。鐵箭旣已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子二十五人內,無一人入格矣。片箭旣已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子二十五人內,無一人得中矣。騎芻旣已畢試,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子二十五人內,無一人得中矣。鳥銃旣已畢試,騎槍當爲試取,而無一人應試者,各技皆已畢試,今方修正榜目之意,敢啓。傳曰,知道。
上在慶熙宮。停常參·經筵。
初二日午時,日暈。
尹命圭啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,黃未肅拜,監察茶時之意,敢啓。傳曰,知道。
又啓曰,假注書尹敎成身病猝重,勢難察任,今姑改差,何如?傳曰,允。
尹敎成改差,代以李攸秀爲假注書。
以副校理李鼎在再牌不進羅職傳旨,傳于李景在曰,只推。
以副應敎金羽根,副校理成遂默,修撰洪鍾應·宋持養牌不進罷職傳旨,傳于李景在曰,只推。
李景在,以弘文館言啓曰,上番闕直,事甚未安。副應敎金羽根,副校理李鼎在·成遂默,修撰洪鍾應·宋持養,旣有只推之命,竝卽牌招,以爲推移入直之地,何如?傳曰,允。
傳于李敦榮曰,留院公事入之。
傳于李景在曰,發遣吏郞,諸執事淸齋與否,摘奸以來。
李景在啓曰,試官之出榜詣闕,例也,而文一所試官洪祐順,謂有身病,自外經歸,事甚未安。推考,何如?傳曰,允。
尹命圭,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李景在,以禮曹言啓曰,卽接孝昌墓守衛官所報,則本墓所御齋室,昨年霖雨後,墻垣頹圮,房堗傾陷,不堪入處,員役輩不無曠直之弊矣。去月二十九日奉審,則窓戶三十七隻及鐵物等屬,爲賊漢所偸去,萬萬驚悚,跟捕數日,盜漢斯得,而窓戶七隻,先爲推得云矣。莫重之地,偸竊之患,若是狼藉,極爲驚駭,賊漢旣已捉得,出付捕廳,到底究覈,當該墓官不謹守護之罪,不可置而不論,令該府拿問處之,何如?傳曰,允。
李敦榮,以備邊司言啓曰,卽見慶尙監司徐憙淳狀啓,則枚擧密陽府使李鼎民牒呈,以爲,北倉失火,時留各穀一千一百六十七石零內,火氣略透者爲一百九十七石,顆粒變黃者爲二百二十五石,燒盡成灰者,米爲二十三石零,太爲二十一石零,租爲七百一石零,而失火根因,觀於邑報,監色發明。雖難準信,偵探事情,衆民納供,俱無奸情,而不謹典守,罪在監色,被燒各穀,使之徵捧後,各別嚴勘,燼餘穀,依已例分給民間,待秋餘耗捧上之意,知委該邑爲辭矣。倉庫失火守令請勘,卽例也,而今以不謹典守之罪,只責於監色者,不免有欠於事體,而雖以根因言之,初非民家之延燒,旣云庫中之出火,則殊涉然疑,難保無奸。若斷然歸之於無他隱情,則被燒穀物,宜請廟堂稟旨發落,而今使徵捧者,雖未知有何不得不然之端,而措辭之間,亦欠覈實,該道臣推考,原狀啓還下送,使之嚴覈後更爲啓聞,何如?傳曰,允。
又以營建都監言啓曰,景春殿立柱上樑吉日時,令日官全啓煥推擇,則立柱今三月初七日辰時,上樑同月初八日巽時俱大吉云,以此日時擧行,何如?傳曰,允。
金興根,以賑恤廳言啓曰,今日西部四十契三千六百七十一戶,田米五百五十七石十三斗分給之意,敢啓。傳曰,知道。
李敦榮以濬川司言啓曰,本司都廳御營廳千摠吳一善改差,代以訓鍊都監別將鄭煥宗差下,使之察任,何如?傳曰,允。
上在慶熙宮。停常參·經筵。
李敦榮啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,黃未肅拜,監察茶時之意,敢啓。傳曰,知道。
傳于李景在曰,禮房承旨馳詣懿昭墓,奉審摘奸,受香所一體奉審摘奸以來。
以副應敎金羽根,副校理李鼎在·成遂默,修撰洪鍾應·宋持養牌不進罷職傳旨,傳于李景在曰,只推。
李景在啓曰,應敎金鼎集奉命出疆,校理趙秉憲奉命在外,副校理李鼎在,副修撰鄭德和差祭,玉堂上下番俱空,事甚未安。副應敎金羽根,校理李垿,副校理成遂默,修撰洪鍾應·宋持養,副修撰洪祐順,竝卽牌招,推移入直,何如?傳曰,允。
李景在,以禮曹言啓曰,今三月初六日行大報壇祭所用犧牲看品,小宗伯與本署提調當爲眼同擧行,而本曹參判李憲球呈辭受由,無以擧行,令政院稟旨變通,以爲趁時看品之地,何如?傳曰,允。
李景在啓曰,因禮曹草記,今三月初六日大報壇祭犧牲看品,小宗伯當爲擧行,而參判李憲球呈辭受由,無以擧行,令政院稟旨變通,趁時看品事,允下矣。合有變通之道,何以爲之?敢稟。傳曰,許遞,前望單子入之。
禮曹參判前望單子入之,朴晦壽落點。
李敦榮,以都摠府言啓曰,副摠管李憲球時無職名,令該曹口傳付軍職,何如?傳曰,允。
兵曹口傳政事,護軍單李憲球。
李敦榮,以賑恤廳言啓曰,今日西部四十一契一千五百八十一戶,南部七契九百四十三戶,田米三百八十一石八斗分給之意,敢啓。傳曰,知道。
又以右邊捕盜廳言啓曰,因禮曹草記批旨,孝昌墓齋室牕戶偸竊罪人安起孫·崔興喆等,昨日人定時捉來,故待明朝究覈次,牢囚廳獄矣。罪人安起孫乘夜逃躱,多般譏捕,尙未捉得,萬萬驚悚。盤覈之節,姑待逃躱漢捉來擧行,而不勤守直之從事官,不可無罪,爲先汰去,臣之常時不能檢飭,惶恐待罪之意,敢啓。傳曰,知道。捕廳擧行,何等嚴密,而至有罪人逃失之患?事之疎忽,莫此爲甚。卿則今姑施以越俸一等之典。
上在慶熙宮。停常參·經筵。
李景在啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,黃未肅拜,監察茶時之意,敢啓。傳曰,知道。
傳于李景在曰,禮房承旨馳詣元陵,奉審摘奸,局內諸陵,一體奉審以來。
傳于李景在曰,捕廳事,思之又思,事未前有,萬萬駭然,該捕將李鐵求,施以罷職之典。
李景在啓曰,右邊捕盜大將李鐵求罷職事,命下矣。捕將之任,不可一刻暫曠,在前如此之時,有他邊大將兼察之例,何以爲之,而所帶禁衛大將,亦不可無摠察之人,何以爲之?敢稟。傳曰,他邊大將兼察,禁將訓將兼察。
又啓曰,捕將他邊大將兼察,禁將訓將兼察事,命下矣。兼察右邊捕盜大將李惟秀,兼察禁衛大將趙萬永,竝卽牌招聽傳敎,何如?傳曰,允。
金學性啓曰,行都承旨金陽淳服制,行左承旨徐左輔,行右承旨尹命圭,左副承旨金興根不爲仕進,右副承旨李景在奉審進去,同副承旨李敦榮式暇出去,伴直無人。左副承旨金興根,卽爲牌招,何如?傳曰,知申外不爲仕進承旨竝許遞,前望單子入之。
承旨前望單子入之,徐淇修·朴容壽·趙秉常·韓鎭㦿落點。
金學性啓曰,伴直無人,新除授同副承旨朴容壽,卽爲牌招,何如?傳曰,允。
以副應敎金羽根,校理李垿,副校理成遂默,修撰洪鍾應·宋持養,副修撰洪祐順牌不進罷職傳旨,傳于朴容壽曰,只推。
朴容壽啓曰,玉堂上下番俱空,事甚未安。副應敎金羽根,校理李垿,副校理成遂默,修撰洪鍾應·宋持養,副修撰洪祐順,旣有只推之命,與副校理李鼎在,副修撰鄭德和,一體牌招,推移入直,何如?傳曰,允。
傳于朴容壽曰,發遣吏郞,諸執事淸齋與否,摘奸以來。
以副應敎金羽根,校理李垿,副校理李鼎在,成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于朴容壽曰,只推。
朴容壽,以備邊司言啓曰,平安兵使申絅,以其身病,前後屢呈辭狀矣。實病如此,則重閫遞易,雖屬可悶,有不可强令察任,改差,何如?傳曰,允。
備邊司薦望,以具信喜爲平安兵使。
兵曹,以李升權爲禁軍別將。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以賑恤廳言啓曰,今日南部三十六契二千一百六十八戶,田米三百三十五石十一斗分給,而初巡已畢之意,敢啓。傳曰,知道。
又以義禁府言啓曰,京畿監司朴岐壽啓本內,楊州牧使洪羲祖罪狀,令攸司稟處事,啓下矣。洪羲祖以兼營將守令,時在任所云,依例發遣府書吏,差兼官後拿來,何如?傳曰,待待命拿囚。
上在慶熙宮。停常參·經筵。
藥房提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
韓鎭㦿啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,持平黃未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李景在啓曰,玉堂備員間,視事頉稟之意,敢啓。傳曰,知道。
金陽淳啓曰,行左承旨徐淇修今日不爲仕進,卽爲牌招,何如?傳曰,允。
傳于李景在曰,禮房承旨馳詣大報壇,奉審摘奸以來。
金陽淳啓曰,藥房提調·副提調持湯劑來待矣。傳曰,封入。
又啓曰,假注書兪致崇身病猝重,勢難察任,今姑改差,何如?傳曰,允。
兪致崇改差,代以崔琠爲假注書。
李景在啓曰,玉堂上下番俱空,已至多日,事甚未安。校理李垿,副校理李鼎在·成遂默,修撰洪鍾應,副修撰鄭德和·洪祐順,竝卽牌招,推移入直,何如?傳曰,允。
韓鎭㦿啓曰,兵曹郞廳來言,平安兵使下批政事,取稟。傳曰,當日爲之。
李景在啓曰,卽者吏曹郞廳來言,政事當日爲之事命下,而行判書洪奭周,參議李嘉愚,俱有身病,參判金道喜在外,不得開政云。判書·參議,竝卽牌招,何如?傳曰,允。
又啓曰,行吏曹判書洪奭周,參議李嘉愚牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招,如有違牌,勿爲呼望。
有政。吏批,行判書洪奭周式暇,參判金道喜在外,參議李嘉愚進,同副承旨朴容壽進。啓曰,判書洪奭周式暇,參判金道喜在外,小臣獨政未安,何以爲之?敢稟。傳曰,只出緊任。以尹興圭爲兼文學,尹敎成爲說書,兼持平趙鶴年減下,故通德柳鎭裕贈戶參例兼,故府使柳彙喆贈左承旨例兼,故通德柳廷台贈僕正,已上同知柳弘源三代。
兵批,判書徐耕輔病,參判李基栽在外,參議洪祐燮入直進,參知李寅敎病,右副承旨趙秉常進。以洪羲人爲晉州監牧官,同知單李良祜,護軍單尹命圭·申絅,副護軍單李羲肇·李穆淵·李道在·李敦榮,副司果單李在鶴,平安道兵馬節度使單具信喜。
傳于朴容壽曰,見窠皆令差出。
吏批,再政。以李潢爲敦寧都正,洪世周爲掌樂僉正,李德秀爲司䆃僉正。
以校理李垿,副校理李鼎在·成遂默,修撰洪鍾應,副修撰鄭德和·洪祐順牌不進罷職傳旨,傳于朴容壽曰,只推。
以黃海監司鄭知容狀啓,谷山府使金盛淵身死事,傳于趙秉常曰,令該曹口傳差出,催促下送。
李景在,以吏曹言啓曰,今此健陵忌辰祭獻官,前承旨徐左輔塡差,而時無職名,令該曹口傳付軍職,何如?傳曰,允。
兵曹口傳政事,行護軍單徐左輔。
韓鎭㦿,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
甲午三月初五日辰時,上御興政堂。藥房入診入侍時,提調金學淳,副提調金陽淳,假注書兪致崇,記事官曺雲承·洪說謨,待敎金學性以次進伏。醫官李亨基·趙宗翊·金珪,進伏楹外訖。上曰,史官分左右。學淳等進前奏曰,春候稍和,而朝暮則猶冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官診候。亨基等以次診候訖,退伏奏曰,脈候左右三部調均矣。陽淳顧謂亨基等曰,湯劑何以爲之乎?亨基等曰,當退去議定以入矣。學淳曰,齋日不遠,進御二錢重人蔘粟米飮及中宮殿進御二錢重人蔘粟米飮,當自初八日至初九日煎入矣。上曰,唯。進御加減健脾湯,自今日一貼式煎入事,榻前下敎。出榻敎仍命退,諸臣以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴容壽曰,原任直閣朴永元馳詣健陵,奉審摘奸,仍詣顯陵園·華寧殿,一體奉審以來。
傳于韓鎭㦿曰,十三日藏譜閣當行酌獻禮,該房知悉。祭文令內閣提學製進。
金陽淳啓曰,藥房提調·副提調持湯劑來待矣。傳曰,封入。
朴容壽啓曰,明日傳香禮房承旨當爲齋宿,右承旨李景在,所當牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安。校理李垿,副校理李鼎在·成遂默,修撰洪鍾應,副修撰鄭德和·洪祐順,旣有只推之命,與副應敎金羽根,修撰宋持養一體牌招,推移入直,何如?傳曰,允。
又啓曰,卽者觀象監官員來言,明日雜科初試開場時,提調當爲備員,而提調朴周壽有身病,不得進參云。卽爲牌招,何如?傳曰,許遞,前望單子入之。
觀象監提調前望單子入之,趙萬永落點。
韓鎭㦿啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于韓鎭㦿曰,只推。
以右承旨李景在牌不進罷職傳旨,傳于朴容壽曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于朴容壽曰,只推。
朴容壽以司饔院都提調意啓曰,本院主簿洪世周以蘇魚所監捉官,方在漁所,而昨日政,掌樂院僉正遷轉矣。其代直長尹致誠,下送竣事之意,敢啓。傳曰,知道。
韓鎭㦿,以備邊司言啓曰,谷山府使金盛淵在任身死,而曾經承旨矣。返柩時擔軍依法典題給之意,分付所經各道,何如?傳曰,允。
吏曹口傳政事,以李瀅夏爲谷山府使。
韓鎭㦿,以備邊司言啓曰,卽見京畿監司朴岐壽還餉磨勘啓本,則楊州牧元還餉及會外穀未捧,至爲一萬一千四百八十六石零矣。該邑以荐歉尤甚之故,還餉之許以分數停捧,旣出於軫恤民勢,則今此未捧,若是夥多,而有若循例登啓者,大違糴法,此路一或闊狹,將至蕩然而後已。該道臣推考,元啓本還下送,使之準捧後更爲磨勘,何如?傳曰,允。
義禁府啓目,孝昌墓守衛官柳學勉原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,楊州牧使洪羲祖原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付。啓,依允。又照目,粘連從浦萬戶趙秉懿矣本府議啓內,辭朝後不待宣諭,經先出去,事甚可駭。以此照律,罪笞五十收贖,解見任別敍,私罪。奉敎,依允爲旀,功減一等爲良如敎。
上在慶熙宮。停常參·經筵。
徐淇修啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓鎭㦿啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
金陽淳啓曰,行左承旨徐淇修,右承旨李景在,今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
韓鎭㦿啓曰,卽者觀象官員來言,今日雜科初試開場時,提調當爲備員,而提調趙萬永有身病,不得進參云,卽爲牌招,何如?傳曰,允。
又啓曰,觀象監提調趙萬永牌不進推考傳旨,今方捧入,而雜科初試當爲開場,如是違牌,事甚未安。更爲牌招,何如?傳曰,許遞,前望單子入之。
觀象監提調前望單子入之,朴綺壽落點。
韓鎭㦿啓曰,玉堂上下番俱空,已至多目,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順,旣有只推之命,竝卽牌招,推移入直,何如?傳曰,允。
徐淇修啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋圭弼,執義李明緖,掌令成大璡,持平黃·李秉瑩牌不進罷職傳旨,傳于徐淇修曰,只推。
以右承旨李景在牌不進罷職傳旨,傳于徐淇修曰,只推。
徐淇修啓曰,明日傳香禮房承旨當爲齋宿,右承旨李景在旣有只推之命,卽爲牌招,何如?傳曰,允。
傳于徐淇修曰,飭已施矣,捕將李鐵求分揀。
徐淇修啓曰,捕將李鐵求分揀事,命下矣。禁衛大將右邊捕盜大將李鐵求,卽爲牌招,命召及大將牌·傳令牌,傳授,何如?傳曰,允。
以右承旨李景在再牌不進罷職傳旨,傳于徐淇修曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于趙秉常曰,只推。
以黃海監司鄭知容狀啓,平山府民家失火事,傳于趙秉常曰,當此農作之時,延燒若是夥多,極爲矜慘,元恤典外,別加顧助,趁爲構成,毋至棲屑之歎事,廟堂措辭關飭。
趙秉常,以戶曹言啓曰,各道年終錢穀御覽會計,待京畿會案上來,修正以入事,前已入啓矣。京畿會案,今纔來到,御覽會計,受出修正之意,敢啓。傳曰,知道。
徐淇修,以刑曹言啓曰,謹依下敎,藏譜閣深嚴之地,相鬪雜亂之院隷與守僕,促來査實,則院隷李寅植所供內以爲,昨日因公事,招致守僕次,往于宮內,則守僕不在,故方爲催促之際,今此李台民乘醉入來,謂以官服之不着,不但不爲隨來,反加肆惡,甚至拔劍之境,故渠果奪其所拔之刀,仍欲率去,告課院中,則入直內官,萬端挽止,台民亦以彼此無事之意懇乞,故果不往告於院中云。守僕李台民所供內以爲,伊日入番守僕則因公往于戶曹,渠則因知委入于宮內,則院隷李寅植,曾有嫌隙者,而乘醉捽曳,批頰毆打,欲爲捉去,則彼此頡頏之際,所佩刀子,自然脫落。寅植因此執言,勒稱拔劍,其所恐喝,罔有紀極,而解其腰佩,投于守直內官之前,謂以往告政院,大生事端,故渠與內官,溫言和解而已。寅植所謂拔劍等說,實是人情事理之外云矣。寅植則旣以傳命招去,而捽曳肆惡,已是乖悖之習,仍成鬪鬨,佩刀自落,勢所必至,則今此拔劍云云。不可以寅植所告,勒定罪名,台民則身爲守僕,莫重肅敬之地,乘醉忿爭,極爲痛駭。謹按律文,則大明律鬪毆條,有曰宮內忿爭相毆者杖一百,大典通編禁制條,有曰使酒人杖一百,名例云二罪俱發罪各等者,從一科斷,李寅植·李台民,竝依此律,從一科斷,決杖一百,放送之意,敢啓。傳曰,知道。
義禁府啓目,粘連向前洪羲祖亦,元還餉及會外穀之未捧,至爲萬餘石者,雖値荐歉,誠極可駭是白如乎,食穀餉穀,重記無傳吏逋民逋,尙來査櫛,不受記簿,爰辭首實是白乎所,糴法甚嚴,且有前後廟議,凡諸未準捧邑守令,擧被編配之律是白乎,則今於此倅,毋論不勘與未勘,議讞之際,無以異同,以此照律,何如?判付。啓,依允。又啓目,粘連向箭柳學勉亦,御齋室牕戶及鐵物之多數見失,萬萬驚悚是白如乎,食庫良中不覺被盜是白良置。尙有直宿官應施之律文是白去乙,況於莫重之地,不謹守直之罪,不爲首實,推諉納供者,尤爲可駭。焉逭勘配,以此照律,何如?判付。啓,依允。
上在慶熙宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
韓鎭㦿啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,持平黃未肅拜,監察茶時之意,敢啓。傳曰,知道。
金陽淳啓曰,右承旨李景在今日不爲仕進,卽爲牌招,何如?傳曰,允。
又啓曰,藥房提調·副提調持粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
朴容壽啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順,旣有只推之命,竝卽牌招,推移入直,何如?傳曰,允。
又啓曰,卽者校理趙秉憲,以其親病,陳疏經出,原疏以國忌齋戒,纔已退却矣。所當直捧禁推傳旨,而此與無端經出有異,推考警責,何如?傳曰,允。
以右承旨李景在牌不進罷職傳旨,傳于朴容壽曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于朴容壽曰,只推。
以平安監司鄭元容狀啓,寧邊府使徐箕淳以其身病,連呈辭狀,不得已罷黜事,傳于朴容壽曰,令該曹口傳擇差,催促下送。
吏曹口傳政事,以李肯愚爲寧邊府使。
吏曹監試覆試學禮考講一所試官黃基安·李鳳純,二所試官鄭德和·李繪九。
韓鎭㦿,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,卽接月令醫員金湜手本,則時囚罪人洪羲祖素患痰癖之症,處冷添劇,食飮全却,氣息奄奄云。罪人病勢如此,則一邊保放,一邊草記,曾有定式矣。洪羲祖姑爲保放之意,敢啓。傳曰,知道。
上在慶熙宮。停常參·經筵。
夜一更,月暈。
韓鎭㦿啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,持平黃未肅拜,監察茶時之意,敢啓。傳曰,知道。
又啓曰,右副承旨趙秉常今日不爲仕進,卽爲牌招,何如?傳曰,允。
金陽淳啓曰,藥房提調·副提調持粟米飮來待矣。傳曰,封入。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順旣有只推之命,竝卽牌招,推移入直,何如?傳曰,允。
金陽淳啓曰,藥房提調·副提調持湯劑來待矣。傳曰,封入。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于趙秉常曰,只推。
朴容壽啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于朴容壽曰,奉審閣臣入侍。
韓鎭㦿,以禮曹言啓曰,卽接健元陵·顯陵·穆陵·徽陵·崇陵·惠陵·元陵官員連報,則近日虎患狼藉,奉審巡山等節,無以擧行云矣。莫重之地,有此虎患,極爲驚心,卽令該軍門發送砲手,期於獵捉事,分付,何如?傳曰,允。
又以御營廳言啓曰,東道七陵局內,虎患狼藉,奉審巡山等節,無以擧行,卽令該軍門發送校卒,期於獵捉事,自禮曹草記,允下矣。本廳善放砲手五十名,定將校率領,今月初十日爲始,出送行獵之意,敢啓。傳曰,知道。
甲午三月初九日酉時,上御興政堂。奉審閣臣入侍時,同副承旨朴容壽,假注書李攸秀,記事官曺雲承·洪說謨,原任直閣朴永元以次進伏訖。上命閣臣進前。永元進伏奏曰,俄自政院轉稟,而臣承命馳詣健陵,陵上奉審則無頉,碑閣丁字閣奉審則無頉,諸執事摘奸則無頉,仍留監祭,將事安寧,仍詣顯隆園,園上奉審則無頉,碑閣丁字閣奉審則無頉,仍詣華寧殿,殿內奉審則無頉之意,仰達矣。上命就座。仍命退,諸臣以次退出。
上在慶熙宮。停常參·經筵。
藥房都提調沈象奎,提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
朴容壽啓曰,大司憲宋穉圭,掌令羅台晟在外執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
金陽淳啓曰,行左承旨徐淇修今日不爲仕進,卽爲牌招,何如?傳曰,允。
傳于朴容壽曰,大臣·備局堂上引見。
金陽淳啓曰,藥房三提調持湯劑來待矣。傳曰,封入。
傳于朴容壽曰,飭已施矣,遠配罪人金箕晩·洪在喆竝放送。
金陽淳啓曰,假注書李攸秀身病猝重,勢難察任,今姑改差,何如?傳曰,允。
李攸秀改差,代以李源庚爲假注書。
趙秉常啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順,旣有只推之命,竝卽牌招,推移入直,何如?傳曰,允。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于朴容壽曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于趙秉常曰,只推。
以司謁崔壽慶手本,別監韓命龜·朴在榮等罪狀令攸司科治事,傳于朴容壽曰,令兵曹嚴棍懲勵。
吏曹,監試覆試學禮考講二所試官鄭德和有頉代,徐有贊。
朴容壽,以都摠府言啓曰,副摠管柳相穆以能麽兒堂上,本廳講坐起事,訓鍊院晝仕出去之意,敢啓。傳曰,知道。
又以兵曹言啓曰,以司謁崔壽慶手本,別監韓命龜·朴在榮等罪狀令攸司科治事,傳曰,令兵曹嚴棍懲勵事,命下矣。謹依下敎,別監韓命龜·朴在榮等各嚴棍二十度,懲勵之意,敢啓。傳曰,知道。
又以義禁府言啓曰,保放罪人洪羲祖分揀事,承傳啓下矣。洪羲祖分揀放送之意,敢啓。傳曰,知道。
又以義禁府言啓曰,遠配罪人金箕晩·洪在喆竝放送事,承傳啓下矣。平安道肅川府遠配罪人金箕晩,全羅道長城府遠配罪人洪在喆竝放送事,分付各該道道臣之意,敢啓。傳曰,知道。
甲午三月初十日辰時,上御興政堂。藥房入診,大臣·備局堂上引見入侍時,都提調沈象奎,提調金學淳,副提調金陽淳,檢校直閣李景在,假注書李攸秀,記事官曺雲承·洪說謨,同副承旨朴容壽,假注書崔琠,事變假注書白潤鶴,行戶曹判書趙萬永,漢城判尹李止淵,工曹判書李紀淵,行護軍李惟秀·李鐵求以次進伏。醫官金壽仁·李亨基·李顯養·金景球,進伏楹外訖。象奎等進前奏曰,數日日候稍和,今又好雨知時,聖體,若何?上曰,一樣矣。象奎等曰,寢睡·水刺之節,何如?連進湯劑,果順下乎?上曰,一樣矣。象奎曰,中宮殿氣候,何如?上曰,一樣矣。上命醫官入診,亨基等以次診候訖,退伏奏曰,脈候左右三部調均矣。象奎曰,湯劑當依前方繼進乎?亨基等曰,當依前方繼進矣。象奎曰,湯劑時刻將至,提調當先退,監煎矣。上可之。上曰,次對爲之。上曰,廳注書誰也?容壽曰,崔琠也。象奎曰,湖西詳定,卽所謂雜役米名色,而每結別收米三斗,以作營邑公私支補之需,分排則自有元定,結摠則漸致減縮,所以就道內常賑穀中,許以酌量給代,而取耗幾近萬石,元還輒至割本,便同尾閭之滲漏,自抵末流之橫決,甲申之裁減,未足爲變通之宜,壬辰之復舊,不免有添劃之擧,觸處窒礙,無以支計,不可無更有釐捄之方,故果有所關問者矣。卽見該道臣報本司辭緣,則說弊慮遠之際,極其纖悉,量入爲出之論,尤係經法,依此矯革誠爲塞源之策,而在事面,亦可曰歸正。自今一切從當年時起元結之摠,以其所收都數,照舊例之多寡,爲新式之加減,而至若臨時之推移裒益,惟在道臣之量宜區劃,以此意卽爲行會,使之成節目定式施行,還耗充給一款,從此自歸勿論,甲申壬辰兩次所貸劃條,竝卽準數還報,其餘則因以常賑名色,依式分留,以備公用,則積年未遑之弊,可以快祛,而永久食效之要,又在典守之如何,竝以此分付,何如?上曰,依爲之。出擧條象奎曰,民惟邦本,食爲民天,而食爲八政之首,農爲其原,姬周之八百基業,實肇於務農,炎漢之兩京治平,亦資於力田,農之於民國,其關係之重,急先之務,有如是矣。顧今畿·湖之民,荐遭慘歉,加以沴癘,死亡顚連,十室九空,諸路亦未免均爲失稔,而連年疲於轉輸,將至胥溺之境,國計隨以罔涯。言念及此,誠爲哀痛,悠悠祈祝,只是祚宋之天,而來秋豐儉,實係安危存亡之機,則其備豫服勤,克盡人功之道,尤宜急急遑遑,日不暇給,而病餒者未起,流離者未還,種糧器械,無處相資,里斷鄰乞,邑乏官糶,是將束手廢農,坐致陳荒,來頭雨暘,雖得調適,以今人力,何望其有秋乎?歲首十行溫綸,字字懇惻,可以孚悅天心,懷綏民志,爲今日方伯守宰者,孰不感激欽頌?報答休命,以盡勸相勞徠之策,而非敢曰視以文具,若不有到底實心,則或慮始勤而終懈,且恐緩圖而失時,所以臣之耿耿憂畏,申請提飭者此也。凡於勸起勉飭之節,視以已事,及夫借貸助給之方,看作家計,專力而盡誠,如救焚拯溺之爲,則庶幾民有興起,農無荒廢,而守令之殫心對揚,鄰理之出義顧助者,其爲實惠,不可比論於一時捐救願納之擧,則隨其已著而最優者,道臣據實陳啓,以爲拔例酬賞之地,每年各道畢耕畢移後登啓者,輒不免循例備文,故及秋還有未移災頉之報,論以核實之政,不宜如是,今年則使之這這周察,一一考驗後,始爲從實以聞。且以牛禁一事言之,營邑設庖,已非舊規,而今則場村店幕之間,狼藉行賣,視若常事,莫之誰何,甚至有收稅官用之邑云,牛畜之耗縮,卽必至之勢,如此而其可曰有禁有法乎?國之重農,設法甚密,故古則奉使之臣,廚傳之邑,輒不敢以庖肉饋之者,豈徒然哉?蓋自數十年以來,蕩然一至於此,此豈非道臣守令之咎乎?若使道臣恪遵朝令,守令畏憚營飭,則卽一轉移間事,而農之所以爲力者,亦惟曰牛畜,則此不可不十分申禁,特以先甲之義,另爲行會,俾不得違越,而從當發送備郞,抽栍摘奸,如有犯科之處,則該守令依事目論勘之外,道臣亦難免不察之責,竝爲一體嚴飭,而至於都下潛屠疊屠之勢,亦令法司捕廳別般察禁,俾爲中外一例團束之道,何如?上曰,依爲之。出擧條象奎曰,祠院私設,法禁本嚴,而挽近以來,漸多冒犯,營邑莫能禁制,鄕里不勝紛挐,究其設施,則如非鄕戰之習,卽是討索之計,此不十分申禁,到底嚴防,則國綱所在,寧容乃爾。自今如或有新建之鄕祠院宇,而不能禁斷,或至掩護,則斷當依法典毁撤,主事者刑配之外,道守臣與地方官,竝施以制書有違之律,而賜額書院之追配一款,如非朝家所許,則法不敢擅行躋享,此亦一體提飭於八道·四都,使之竝爲行關列邑,布諭校院,恪遵朝令,毋敢違越之地。因此又有切可駭悶之不可不亟卽禁斷者,自古儒生疏擧,如非斯文是非,義理關係,則未當有率爾陳章者,蓋儒論本自審重,不可輕發,故所以取信於朝野,有補於世敎,而夫何近年之間,一種雜亂之類,假托藉賣,稱以疏廳,集聚無賴,作爲爪牙,專以求請徵索,爲衣飯之資,通文發簡,換面迭出,京邦邑屬,推捉相續,私施毒刑,强所勒奪,經年閱歲,訖無巳時,章甫有志之人,作爲羞恥,儒林執正之論,反不光鮮,此非細憂,決難任他,苟欲使士論培植,雜類屛息,此在太學,使師儒之長,另究道理,條列報聞,廟堂稟處,永式施行,以絶彼藉托之習,以刷此疑似之恥,怪鬼知戢,惡習莫售,有不容已,故竝此仰達。上曰,依爲之。出擧條象奎曰,日前以京畿監司啓本,楊州牧還餉未捧事,論責道臣,使之準捧後,更爲磨勘矣。該倅今方在囚,以糴法之重,斷當依法照勘,而此時此邑,更付新手,則賑政將致疎失,糴簿必尤棼亂,益無善後之道,此不可不別加軫念,該牧使洪羲祖特爲分揀,仍令卽日還任,戴罪行公,何如?上曰,依爲之。出擧條象奎曰,武將之無得懸病,自有飭禁,而摠戎使柳相亮今日賓對,懸病不進矣。雖未知病勢如何,而事甚未安。不可無警,備堂中亦多懸病,衆所共知實病外,竝一體推考,何如?上曰,依爲之。出擧條象奎曰,行大護軍金學淳,守判中樞府事曺鳳振,兵曹判書徐耕輔,知中樞府事洪命周,行大護軍申在植,禮曹參判朴晦壽,行護軍金弘根備堂差下,而徐耕輔湖南句管,工曹判書李紀淵關東句管差下,前備堂徐俊輔·沈能岳還差,何如?上曰,依爲之。出擧條上曰,大臣就座,諸宰奏事。萬永等曰,無可奏之事矣。容壽曰,今日賓對,兩司無進參之員,事甚未安。違牌諸臺,竝推考,何如?上曰,依爲之。出擧條景在曰,咸興·永興兩本宮衣幣香燭奉詣時,京畿監司當爲奉受陪進,而今番則監司以陵園墓奉審出去,都事亦爲受由下鄕,無以替行云。在前如此之時,多有禮堂陪進之例,今亦依此擧行,何如?上曰,依爲之。出擧條上曰,何禮堂當進去乎?景在曰,姑未知誰當陪進矣。上曰,禮判誰也?景在曰,沈能岳也。上曰,承史就座,醫官先退。仍命退,諸臣以次退出。
上在慶熙宮。停常參·經筵。
徐淇修,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐淇修啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨韓鎭㦿今日不爲仕進,卽爲牌招,何如?傳曰,允。
金陽淳啓曰,藥房提調·副提調持湯劑來待矣。傳曰,封入。
傳于李景在曰,禮房承旨馳詣宣武祠,奉審摘奸以來。
徐淇修啓曰,事變假注書白潤鶴身病猝重,勢難察任,今姑改差,何如?傳曰,允。
白潤鶴改差,代以金龍銓爲事變假注書。
朴容壽啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順旣有只推之命,校理趙秉憲由限已過,一體牌招,推移入直,何如?傳曰,允。
徐淇修,以都摠府言啓曰,今此動駕時,侍衛·寶劍·守宮,當爲備員,而副摠管朴齊一呈辭受由,李奎鉉·趙冀永在外,二員未差,無以備員,令政員稟旨變通,仍令該曹以在京無故人口傳差出,待下批牌招,以爲備員進參之地,何如?傳曰,允。
徐淇修啓曰,因都摠府草記,今此動駕時,侍衛·寶劍·守宮,當爲備員,而副摠管朴齊一呈辭受由,李奎鉉·趙冀永在外,二員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李羲甲,副摠管李寅泰·李彦淳·李德鉉·朴潤榮落點。
徐淇修啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于徐淇修曰,只推
以副應敎金羽根,校理李垿·趙秉憲,副校理成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于朴容壽曰,只推。
以慶尙左水使沈漢永狀啓,蔚山府封山失火,惶恐待罪事,傳于朴容壽曰,勿待罪事,回諭。
朴容壽,以吏曹言啓曰,今此宗廟·景慕宮望祭大祝,當以玉堂塡差,而無故之人極爲苟艱,時任玉堂及春坊,塡差以入之意,敢啓。傳曰,知道。
韓鎭㦿,以備邊司言啓曰,卽見慶尙左水使沈漢永狀啓,則枚擧蔚山兼任慶州府尹金邁淳牒呈,以爲,蔚山大雲封山失火,延及標內,大小松木,多被燒燼,失火根因,期於査得,而封山失火守令勿罷,已有新頒事,自該守令論罪一款,不敢擧論,請令廟堂,稟處矣。松田失火,勿罷地方官,旣是事目,而亦不可全然無警,當該守令從重推考,失火根因,嚴覈更報之意,分付,何如?傳曰,允。
義禁府啓目,粘連孝昌墓守衛官柳學勉矣本府議啓內,御齋室窓戶及鐵物之多數見失,萬萬驚悚是白如乎,倉庫良中不覺被盜是白良置,尙有直宿官應施之律文是白去乙,況於莫重之地,不謹守直之罪,不爲首實,推諉納供者,尤爲可駭。焉逭勘配,以此照律,罪杖八十收贖,告身盡行追奪,徒二年定配,私罪。奉敎,依允爲旀,功減一等爲良如敎。
副校理李鼎在疏曰,伏以,臣待罪館職,月已三易矣。非但臣之庸愚蔑裂,初不當擬議於淸朝論思之列。臣之母病,已成痼疾,經年沈淹,臣之情理,萬無一日離捨之望。故召牌屢降,日事違傲,義分全虧,悚蹙徒積,近緣日候不調,風氣猶寒,臣母所患,一倍添劇。痰濕膠固,胸膈痞塞,風火煽動,頭目暈眩,食飮全却,氣息凜綴,宛轉床笫,不省四到,臣方左右扶將,方寸如灼,束帶供職,持被儤直,旬日之內,尤無其路。玆敢隨牌詣闕,略控至懇,伏惟天地父母,俯賜鑑諒,將臣所帶職名,亟行鐫免,以便救護。仍治臣積日違逋之罪,以肅朝綱,不勝至祝,臣於請急之章,不宜贅及他說,而憂惋之極,敢此尾陳,惟聖明垂察焉。往在辛卯,臣忝叨見職,聞辛壬凶逆泰億之孫濟相,被選於監試初試,臣不勝駭痛憂慮,亟請拔榜,獲蒙兪音,臣之所以仰陳,共公之輿議也。殿下所以俯許,莫嚴之隄防也。然則凶種醜孽之假息於今日者,固當屛伏之不暇,偸全之爲幸,而近聞逆億之孫名,又在於今番監試初試榜目中。噫,彼輩之無忌憚,一至於此耶?臣始也不信曰,尙有一分紀綱,寧有是也?終審其跟脚是實,則其所憂憤,有倍前日。謂之嘗試也,則懲斥之公議猶前,謂之角勝也,則允兪之處分斯在,渠豈敢肆然生心,自處無故,揚揚復溷於靑衿之列哉?此專由於渠輩之前後被勘,止於拔榜,梗頑之習,無所知戢而然也。臣謂監試初試一所榜中趙濟倫姓名,照前拔去,仍令秋曹嚴刑遠配,俾隄防嚴而法紀振,斷不可已也,臣無任云云。省疏具悉。所請依施,爾其勿辭救護。
上在慶熙宮。停常參·經筵。
徐淇修啓曰,大司憲宋穉圭,掌令羅台晟在外,執義李明緖,掌令成大璡,持平李秉瑩呈辭,持平黃未肅拜,監察茶時之意,敢啓。傳曰,知道。
韓鎭㦿啓曰,明日動駕相値,視事頉稟之意,敢啓。傳曰,知道。
金陽淳啓曰,藥房提調·副提調持湯劑來待矣。傳曰,封入。
傳于韓鎭㦿曰,明日出宮內門路,以廣達門爲之。
金陽淳啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理成遂默,修撰宋持養·洪鍾應,副修撰洪祐順·鄭德和旣有只推之命,竝卽牌招,推移入直,何如?傳曰,允。
以副應敎金羽根,校理李垿·趙秉憲,修撰宋持養·洪鍾應,副修撰鄭德和牌不進罷職傳旨,傳于金陽淳曰,只推。
金陽淳啓曰,卽伏見今番諸道監試初試試取啓本到院者,計其封發日字與程途遠近,則海西外諸道,不但過限,或至數十日之多。亦或於京試官復命之後,始爲來到,科榜登聞,事係緊重,若是稽忽,事極未安。各該道臣及京試官,竝從重推考,何如?傳曰,允。
以黃海監司鄭知容狀啓,薦新生石首魚,限內不得封進,惶恐待罪事,傳于朴容壽曰,勿待罪事,回諭。
金陽淳,以奎章閣言啓曰,守宮檢校直閣朴永元,待開門牌招,何如?傳曰,允。
又以禮曹言啓曰,因弘文館副校理李鼎在上疏,今番監試初試入格人趙濟倫拔去,仍令秋曹嚴刑遠配事,允下矣。原榜目中拔去,付標以入之意,敢啓。傳曰,知道。
韓鎭㦿,以御營廳言啓曰,因禮曹草記,東道七陵局內捉虎事,定將校率領砲手,今月初十日出送行獵矣。十一日酉時量,中豹虎一頭,捉得於崇陵靑龍近處,故謹此封進,而仍爲行獵之意,敢啓。傳曰,知道。
徐淇修,以義禁府言啓曰,時囚罪人柳學勉杖八十徒二年定配照律公事,判付內,依允,功減一等事,命下矣。柳學勉功減一等,杖七十收贖,告身盡行追奪,江原道三陟府平陵驛,徒一年半定配,而以議啓內辭意,具罪目依例發遣府羅將,押送配所,何如?傳曰,允。
上在慶熙宮。停常參·經筵。
大駕詣毓祥宮,入齋室後,世孫宮遣宮官問安。答曰,知道。內閣·政院·藥房·玉堂口傳問安。答曰,知道。展拜後,世孫宮,遣宮官問安。答曰,知道。內閣·政院·藥房·玉堂口傳問安。答曰,知道。朝廷二品以上·六曹堂上口傳問安。答曰,知道。仍詣宣禧宮,入齋室後,世孫宮,遣宮官問安。答曰,知道。內閣·政院·藥房·玉堂口傳問安。答曰,知道。展拜後,世孫宮,遣宮官問安。答曰,知道。內閣·政院·藥房·玉堂口傳問安。答曰,知道。朝廷二品以上·六曹堂上口傳問安。答曰,知道。文祜廟歷臨後,世孫宮,遣宮官問安。答曰,知道。內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
李景在啓曰,明日常參·經筵,取稟。傳曰,停。
金陽淳啓曰,藥房提調·副提調持湯劑來待矣。傳曰,封入。
韓鎭㦿啓曰,司僕寺內乘來言,捲簾,取稟。傳曰,捲三面爲之。
李景在,以奎章閣言啓曰,大駕今已還宮,守宮檢校直閣朴永元,依定式減下,何如?傳曰,允。
李景在啓曰,卽者司書韓宓履,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李景在,以侍講院言啓曰,司書韓宓履入直矣。以其親病,陳疏徑出,下番闕直,事甚未安。兼說書洪說謨,翰林除本仕,兼司書宋持養,說書尹敎成,竝卽牌招,推移入直,何如?傳曰,允。
徐淇修啓曰,卽者義禁府都事來言,今日動駕時,駕側鳴錚罪人金召史等二人,移送秋曹云矣,敢啓。傳曰,知道。
韓鎭㦿,以御營廳言啓曰,中豹虎一頭捉得封進之後,連爲行獵,今月十二日巳時量,大虎一頭,又爲捉得於健元陵曲墻近處,故謹此封進,而仍爲行獵之意,敢啓。傳曰,知道。
平安監司鄭元容疏曰,伏以,臣曩攀隆寄,辭不獲命,黽勉就次,每懷靡及,愆尤之發,不徐而亟,鎖鑰失重,邊圉不肅,癲丐犯軼,彼言先至,法禁之弛,責將誰任,道臣勘律,彝典則有。臣屛息俟譴,不敢居職,不意籌啓纔徹,特旨旋降,以彼篤廢,處以非情,德推好生,典施惟輕,溫言噓春,遐陬傳頌,臣與西民,望雲攢祝,而至若臣之勘止停俸,罪反叨恩,罰以獲榮,重藩符節,受賜更新,感淚惶汗,被面浹體。臣固宜仰戴鴻私,俯竭駑鈍,周爰咨詢,圖報萬一,而情所難安,不遑啓處,省躬自訟,實愧淟涊,彼犯者之格外寬假,情法或相重輕,而若臣不職之失,固無係於犯者之無情與有情者審矣。關石所載,一有出入,則臣竊恐長江之限,自此漫漶,而邊上吏民,何所知懼哉?聖念一於憂民,辭敎爲軫迎送,顧玆全省,積弊已痼,非臣疎闇所可籌度,當局袖手,茫無計策,入而後量,雖不若量而後入,猶不賢於因循荏苒,宜退不退乎?且臣脆質善病,向衰頻作,痰注積肆,暈眩常劇,少有勞損,輒致委頓,惟才與病,非所可强,臣若不去,害將何及?臣之眞情求去者,實出於爲民念民之苦心,交代之弊,止於一時,得賢之效,遍於一路,耿耿衷懇,非出假飾,而今則以罪當去,更何敢蔓辭煩瀆乎?式科臨場,抗顔準試,玆敢冒罪自暴,控實陳籲。伏願聖明,俯垂鑑諒,亟降威罰,使法紀張而民事紓焉,則公私大幸,不勝至祝,臣無任云云。答曰,省疏具悉。如卿所値,固多已例,勿辭察任。
司書韓宓履疏曰,伏以,臣之老父,素患痰癖之症,當此換節之時,常在凜綴,臣之情私,晝宵煎灼,而卽接家信,諸症越添,食飮全却,轉側須人。臣聞報驚遑,按住不得,玆敢忙陳短章,徑出禁扃。伏乞聖慈,亟遞臣職,以安私分,仍治臣瀆撓之罪,以昭法紀焉,臣無任云云。省疏具悉。爾其勿辭救護。
甲午三月十三日辰時,大駕詣毓祥宮·延祐宮·宣禧宮展拜,藏譜閣酌獻禮,懿昭廟展拜,文祜廟歷臨擧動入侍時,行都承旨金陽淳,行左承旨徐淇修,右承旨李景在,左副承旨韓鎭㦿,右副承旨趙秉常,同副承旨朴容壽,假注書崔琠·李源庚,記事官曺雲承·洪說謨,檢校待敎金興根·趙斗淳·李肯愚,待敎金學性以次侍立。時至,通禮跪啓外辦,上具翼善冠·衮龍袍,乘輿出興泰門。藥房提調金學淳,副提調金陽淳進前奏曰,侵早勞動,聖體,若何?上曰,一樣矣。由顯謨門,出廣達門,通禮跪啓請降輿乘輦,上降輿乘輦,由建陽門,出興化門,進發至毓祥宮大門外,降輦乘輿,入齋室。少頃,上詣板位,行再拜禮,陞詣廟內奉審,仍爲冊寶奉審訖。詣冷泉亭板位,行四拜禮,陞詣亭內奉審訖。還入齋室,以司謁口傳下敎曰,延祐宮展拜時,當由偏路進詣矣。少頃,上出齋室,乘步輿詣延祐宮,行再拜禮,陞詣廟內奉審訖。上曰,問安勿爲之,諸司預備。出駕敎仍乘輿出宮大門,陽淳進前奏曰,標信事體何等嚴急,而承傳宣傳官不善知委,專事漫漶,以致擧行之遲滯,事未前有,萬萬駭然。當該承傳宣傳官,竝所當重勘,而本院請推之外,無他可施之罰,何以爲之乎?上曰,事過後拿處,可也。出擧條仍進發由毓祥宮前路,詣宣禧宮,降輿入齋室。少頃,上詣板位,行再拜禮,陞詣廟內奉審訖。還入齋室,以司謁口傳下敎曰,詣藏譜閣門路,以西門爲之。少頃,通禮跪啓外辦,上改具遠遊冠·絳紗袍,乘輿出宮大門,通禮跪啓請降輿乘輦,上降輿乘輦,陽淳進圭,上執圭,進發至藏譜閣西門外,通禮跪啓請降輦乘輿,上降輦乘輿,入詣板位,行四拜禮,陞詣閣內奉審訖。上釋圭,陽淳受圭,上還入齋室。上曰,問安勿爲之。出駕敎酌獻禮時至,上改具冕服以出,陽淳進圭,上執圭,贊禮導上詣板位,行四拜禮,贊禮導上詣盥洗位,請搢圭,上搢圭,盥洗訖。請執圭,上執圭,贊禮導上陞自東階,詣尊所,執尊者擧羃酌酒,贊禮導上詣神位前,贊禮請跪搢圭,上跪搢圭,陽淳奉香,容壽奉爐以進,上三上香,陽淳奉爵以進,上執爵獻爵以授容壽,奠于神位前,贊禮請執圭,俯伏興少退跪,上執圭,俯伏興少退跪,大祝副校理成遂默進跪讀祝文訖,贊禮導上降復位,行四拜禮,贊禮導上詣望燎位,燎訖,贊禮啓禮畢,導上還入齋室,上釋圭,陽淳受圭。上曰,問安勿爲之。出駕敎少頃,上改具翼善冠·衮龍袍,出次詣懿昭廟。上曰,百官已就位乎?景在曰,皆已入來矣。上詣板位,行再拜禮,陞詣廟內奉審,仍爲冊印奉審訖。上曰,問安勿爲之。出駕敎仍歷臨文祜廟,詣廟內看審訖。上還入齋室,陽淳曰,百官未及行禮,何以爲之乎?上曰,追後爲之,可也。少頃,通禮跪啓外辦,上出次。陽淳進前奏曰,藏譜閣展拜之時,贊儀未及待令,事甚可駭。所當重勘,而本院請推之外,無他可施之罰,何以爲之乎?上曰,拿處,可也。出擧條上乘輿出宮大門,通禮跪啓請降輿乘輦,上降輿乘輦,回鑾,由舊光化門前路,入興化門,至廣達門外,通禮跪啓請降輦乘輿,上降輦乘輿,由興泰門還內,命出標信解嚴,諸臣以次退出。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李景在啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,左副承旨韓鎭㦿,同副承旨朴容壽今日不爲仕進,竝卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于李景在曰,禮房承旨馳詣宗廟·景慕宮,奉審摘奸以來。
傳于朴容壽曰,藏譜閣別守宮內官鄭喜僑八十一歲,特爲加資,李昌詡內下筒箇一部賜給。
韓鎭㦿啓曰,大司憲宋穉圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃,李秉瑩牌不進罷職傳旨,傳于韓鎭㦿曰,只推。
以兼司書宋持養牌不進罷職傳旨,傳于朴容壽曰,只推。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以刑曹言啓曰,因副校理李鼎在上疏,辛壬凶逆泰億之孫趙濟倫,被選於今番監試初試一所,榜目中拔去後,令秋曹嚴刑遠配事,命下矣。謹依批旨,罪人趙濟倫,嚴刑一次後,平安道肅川府遠地定配所,卽爲押送之意,敢啓。傳曰,知道。
又以刑曹言啓曰,昨日動駕時,慶州良女金召史,爲其夫崔斗萬殺獄稱冤,慶州良女金召史爲其夫金奉采殺獄稱冤,擊錚於衛外矣。本事雖係四件之內,處所旣在三橋之外,依定式勿施之意,敢啓。傳曰,知道。
又以訓鍊都監言啓曰,本局千摠李熙章身病甚重,勢難察任,改差,何如?傳曰,允。
又以御營廳言啓曰,中豹虎一頭,大虎一頭捉得封進之後,連爲行獵,今月十三日酉時量大虎一頭,又爲捉得於元陵靑龍近處,故謹此封進,而仍爲行獵之意,敢啓。傳曰,知道。
義禁府啓目,宣傳官沈說泰·柳信儉·金鎰等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付。啓,依允。又啓目,通禮院贊儀李鍾岱原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在慶熙宮。停常參·經筵。
藥房都提調沈象奎,提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
朴容壽啓曰,明日常參·經筵,取稟。傳曰,停。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金陽淳啓曰,藥房三提調持湯劑來待矣。傳曰,封入。
又啓曰,行左承旨徐淇修,右承旨李景在今日不爲仕進,竝卽牌招,何如?傳曰,允。
傳于金陽淳曰,下直守令入侍。
朴容壽啓曰,卽者副修撰洪祐順,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂上下番俱空,事甚未安。副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和,竝卽牌招,推移入直,何如?傳曰,允。
韓鎭㦿啓曰,卽者義禁府都事來言,時囚罪人沈說泰·柳信儉·金鎰·李鍾岱等當爲議處,而判義禁金在昌服制,次當例不得擧行云,何以爲之?敢稟。傳曰,判堂許遞,前望單子入之。
判義禁前望單子入之,朴宗薰落點。
朴容壽啓曰,新除授判義禁朴宗薰,卽爲牌招,以爲開坐之地,何如?傳曰,允。
又啓曰,判義禁朴宗薰牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴宗薰再牌不進推考傳旨,今方捧入,而開坐命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,許遞,前望單子入之,待下批,牌招察任。
判義禁前望單子入之,徐俊輔落點。
韓鎭㦿啓曰,大司憲宋稚圭,掌令羅台晟在外,執義李明緖,掌令成大璡,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡,持平黃·李秉瑩牌不進罷職傳旨,傳于韓鎭㦿曰,只推。
以右承旨李景在牌不進罷職傳旨,傳于韓鎭㦿曰,只推。
朴容壽,以奎章閣言啓曰,景慕宮望廟樓今望奉審,無頉之意,敢啓。傳曰,知道。
韓鎭㦿,以兵曹言啓曰,今月十九日二內禁軍番次矣,該番將李圭夏身病猝重,時日之內,供職無路云,改差,其代依承傳口傳擬入,何如?傳曰,允。
兵曹口傳政事,以李鍾文爲內禁將。
韓鎭㦿,以禁衛營言啓曰,本營哨官趙文奎,以宮城巡邏牌將,不勤巡綽,揆以紀律,萬萬駭然,決棍汰去之意,敢啓。傳曰,知道。
又以御營廳言啓曰,本廳千摠具鏘和,身病甚重,勢難察任,改差,何如?傳曰,允。
副修撰洪祐順疏曰,伏以,臣之母病,入春以來,恒在凜綴,離側供仕,實無其望,故屢違召命,不敢爲進身之計矣。迺者藏譜閣酌獻涓日,從又臣名,獲玷執事之末,陪班義重,與覩爲榮,黽勉出膺,粗伸微悃,而仍爲持被矣,卽接家信,臣母宿症,自昨越添,風眩外襲,蛔積內肆,晝宵憂遑,轉側須人,雜試醫方,分效未收,臣聞報煎熬,按抑不得,玆敢忙陳短籲,徑出禁扃。伏乞聖慈,亟遞臣職名,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
甲午三月十五日辰時,上御興政堂。藥房入診,下直守令同爲入侍時,都提調沈象奎,提調金學淳,副提調金陽淳,假注書崔琠,記事官曺雲承·洪說謨,待敎金學性,谷山府使李瀅夏,寧邊府使李肯愚,白川郡守宋宗洙以次進伏,醫官金壽仁·李亨基·趙宗翊·金珪,進伏楹外訖。上曰,史官分左右。象奎等曰,近來日候雖佳,朝氣猶冷,日前動駕,勞動旣多,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入來,入診,何如?上可之。亨基等以次診候訖,退伏奏曰,脈候左右三部調均矣。象奎曰,湯劑當依前方,繼進乎?亨基等曰,將有加減,臣等當退去議定以入矣。象奎曰,湯劑前以巽時煎入矣,俄承下敎,已爲封入矣,自明日以卯時煎入,何如?上可之。象奎曰,藥之有君臣佐使,劑量分數,皆是醫家之方法,故凡調理對證之劑,服餌早晩,或空心或食遠,亦必有相宜之時,蓋所以致勤而望效也,則凡此卽是醫療之方法,而若或間斷,藥力不能接續,尤是醫方之所忌,自今湯劑進御之時,必逐日連進,無或間斷,可奏效驗,不勝區區之望也。上曰,大臣就座,守令進前。瀅夏等進前奏職姓名退出。上曰,宋宗洙,山林之孫乎?陽淳曰,文正公宋時烈之孫矣,進御加減健脾湯前方中,去竹茹,加鹿茸一錢,白朮減五分,便香附加五分,自明日一貼式煎入事。出榻敎上曰,醫官先退,承史就座。仍命退,諸臣以次退出。
上在慶熙宮。停常參·經筵。
趙秉常啓曰,玉堂備員間視事,頉稟之意,敢啓。傳曰,知道。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,行左承旨徐淇修,右承旨李景在,今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
以副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和牌不進罷職傳旨,傳于趙秉常曰,只推。
趙秉常啓曰,玉堂上下番俱空,事甚未安。副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和,旣有只推之命,竝卽牌招,推移入直,何如?傳曰,允。
傳于韓鎭㦿曰,京畿監司入侍。
趙秉常啓曰,卽者義禁府都事來言,開坐事,命下,而新除授判義禁徐俊輔在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,洪奭周落點。
趙秉常啓曰,開坐事,命下矣。新除授判義禁洪奭周,卽爲牌招,何如?傳曰,允。
又啓曰,判義禁洪奭周牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于趙秉常曰,判義禁未差之代,前望單子入之。
判義禁前望單子入之,李羲甲落點。
趙秉常啓曰,開坐事,命下矣。新除授判義禁李羲甲,卽爲牌招,何如?傳曰,允。
韓鎭㦿啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于韓鎭㦿曰,只推。
以右承旨李景在牌不進罷職傳旨,傳于趙秉常曰,只推。
以副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和牌不進罷職傳旨,傳于趙秉常曰,只推。
韓鎭㦿,以御營廳言啓曰,中豹虎一頭,大虎二頭捉得封進之後,連爲搜覓,更無虎跡,山行軍仍爲撤還,陵寢近處,一獵三捉,則該校論賞,曾有已例矣,捉虎將敎鍊官司果吉哲亮,宜有論賞之擧,而臣不敢擅便,令該曹考例稟處,何如?傳曰,允。
判義禁洪奭周疏曰,伏以,臣卽伏奉除旨下者,以臣爲判義禁府事,繼而開坐有命,庚牌踵臨,職當盡瘁,禮不俟駕,蹶趨膺,寧敢或緩,而臣自六七日來,偶得夾尻之腫,浸淫滋蔓,遍及臀腿之左右,突起者其大如栗,結核者其堅如石,紅暈闊大,動輒牽疼,雜試針藥,有添無減,房闥行坐,不免艱楚,束帶跨馬,實無其望,日前陪班,百僚濟濟,而叨居六官之長,獨闕陳力之常分,伏地依罪,尙靡容措,況今醜穢之症,比前尤加,恩召之下,萬難蠢動,累犯違逋,只增惶阨,玆敢疾聲陳籲,仰干崇嚴。伏乞聖慈,俯諒實狀,亟遞臣見任,仍命重勘臣慢命瀆聰之罪,以安私分,千萬幸甚,臣無任云云。答曰,省疏具悉。所請依施。
甲午三月十六日申時,上御興政堂。京畿監司入侍時,左副承旨韓鎭㦿,假注書崔琠,記事官曺雲承·洪說謨,京畿監司朴岐壽,以次進伏訖。上曰,進前。岐壽進前奏曰,臣於各陵園墓所奉審後,有無頉形止,備陳於別單,而穆陵懿仁王后陵上曲墻外東邊有頉處,詳細奉審,則因地勢之峻急,經潦後,莎草脫落,長爲四十三尺,上廣爲三十尺,下廣爲五十一尺矣,被莎之役,不容少緩,而第役處,不至浩大,令地方官,眼同陵官,使之擧行,而告由等節,令該曹稟處,何如?上曰,依爲之。出擧條岐壽曰,陵寢樹木,所重自別,卽所以護岡麓而肅觀瞻也,臣於今番奉審時,十分周察,則東西各陵寢樹木,間多稀疎,有欠蒼蔚,其在事體,已極悚悶,而至於英陵·寧陵,則局內諸處,全不茂密,左右至近之處,尤有甚焉,至於行路,不能遮擁,目下所見,極甚悚懍,若使齋官,果能隨宜培護,着意禁養,則豈至於此哉?當該齋官,所當請勘,而此非一朝一夕之故,則實難專諉於時官,至若山直輩,不可仍置,故自臣營從重勘律,而臣意則自今爲始,每年春秋節享時,地方官躬自看審,量宜補植後,以其木根有無,所植株數,從實修報臣營,以爲狀聞之意,著爲定式,雖以各陵寢言之,每年春秋,各自地方官躬審摘奸後,有無頉形止,亦報臣營,大而齋官狀聞論勘,小而陵屬自營嚴治,則恐不無實效,竝令該曹稟處,何如?上曰,依爲之。出擧條岐壽曰,畿邑民情,備陳於前後啓本,而臣於今番巡路,益知其遑汲罔措矣。蓋昨秋年形,較諸壬辰,雖曰,稍勝,到今民勢之窘急,反有甚於昨春,此無他故,歲旣荐荒,民隨益窮,甁罌之儲已罄,溝壑之命將近,其危急若不保朝夕之狀,滿目愁慘,有不忍言,臣於入邑之日,察其緩急,或追付賑口,或別加救助,而前劃之賑資,今已告盡,嶺牟之來泊,尙此杳然,較口量穀,將有絶巡之歎,言念及此,萬萬迫隘,毋論某樣穀,折米限二千石,及今加劃,然後庶可以略綽分排,故敢此仰達,令廟堂稟處,何如?上曰,依爲之。出擧條岐壽曰,補賑人之拔例酬賞,蓋出於爲民激勸之意,而瓦署別提金華國,旣以昨年補賑,得除見職矣。今番又以米租太合二千石來納,其數又居於昨年捐補諸人之上,前後出義,不可但以嘉尙言,在朝家示信勸賞之道,恐不必遲待畢賑之後,故敢此仰達,令廟堂稟處,何如?上曰,依爲之。出擧條岐壽曰,臣旣登筵席,竊有所區區仰達者矣,本營處在城闉咫尺之地,管三輔而摠四都,其緊重較先於外藩,而第將領初無彀率,軍制極其疎虞,誠由於勸奬無方,訓鍊失宜故也,諸路營閫,皆設自辟邊將,以列校差送,而惟本營迄今闕焉,久切向隅之歎,實非均一之政也,道內所屬五鎭中德積·注文間一窠,屬之本營,永爲自辟,則庶可爲激勸撫恤之方,而事係官制,令廟堂稟處,何如?上曰,依爲之。出擧條上曰,承史就座。仍命退,諸臣以次退出。
上在慶熙宮。停常參·經筵。
自開東至人定,灑雨下雨,測雨器水深三分。
朴容壽啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日輪對日次矣,敢稟。傳曰,當次人受點,後日次待令。
又啓曰,行左承旨徐淇修今日不爲仕進,卽爲牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣,今十九日毅宗皇帝忌辰日親行望拜禮,何以爲之?敢稟。傳曰,崇政殿月臺爲之。
金陽淳啓曰,藥房提調·副提調持湯劑來待矣。傳曰,封入。
朴容壽啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李景在啓曰,玉堂上下番俱空,事甚未安。副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和旣有只推之命,竝卽牌招,推移入直,何如?傳曰,允。
以副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和牌不進罷職傳旨,傳于李景在曰,只推。
又啓曰,左右史不可不備,檢閱朴齊憲,卽爲牌招入直,何如?傳曰,允。
又啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行都承旨金陽淳藥院進,行左承旨徐淇修不爲仕進,右承旨李景在內閣進,左副承旨韓鎭㦿,右副承旨趙秉常式暇,院中只有臣一人,伴直無人,右承旨李景在,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金陽淳藥院進,行左承旨徐淇修不爲仕進,右承旨李景在牌不進,左副承旨韓鎭㦿,右副承旨趙秉常式暇,院中只有臣一人,伴直無人,行左承旨徐淇修,所當牌招,而拘於廳規,不得請牌,何以爲之?敢稟。傳曰,牌招。
以右承旨李景在牌不進罷職傳旨,傳于朴容壽曰,只推。
朴容壽啓曰,行左承旨徐淇修牌不進,伴直無人,右承旨李景在旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,事甚未安。副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和旣有只推之命,竝更牌招,推移入直,何如?傳曰,允。
又啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于朴容壽曰,只推。
以右承旨李景在再牌不進罷職傳旨,傳于朴容壽曰,只推。
以副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和再牌不進罷職傳旨,傳于朴容壽曰,只推。
以檢閱朴齊憲牌不進罷職傳旨,傳于朴容壽曰,只推。
朴容壽,以禮曹言啓曰,卽接濟州牧使韓應浩所報,則本州幼學安永綏去庚寅年,陞補初試入格,會試觀光次起送云矣。凡大小科初試入格者,除非法典所載應頉,一經會試,毋得追後許赴,法例則然,而今此安永綏以庚寅陞補初試,已經一式年會試,揆以科法,不當擧論,而謹稽謄錄,濟州儒生則以絶海之人,多未及期,每因臣曹啓稟,得蒙追後許付之恩命,今番則何以爲之乎?敢稟。傳曰,許赴。
又以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,新除授內禁衛將李鍾文,時無職名,依例口傳付軍職以入之意,敢啓。傳曰,知道。
兵曹口傳政事,副護軍單李鍾文。
朴容壽,以備邊司言啓曰,卽見京畿監司朴岐壽擧條,則備陳飢口添付賑穀不足之狀,仍請某樣穀折米限二千石及今加劃事,令廟堂稟處矣,嶺牟未能趁到,邑糴無他推移,賑巡將絶,饑愁益急,今此請穀,諒非得已,就兩西運來小米中二千石,姑先準施,使之卽爲取去,量宜分排,而待嶺牟上來,以今所劃之穀,準折除報於惠廳之意,一體分付,何如?傳曰,允。
義禁府啓目粘連,向前沈說泰·柳信儉·金鎰等亦,標信擧行,嚴急何如,而始旣不善知委,終又專事漫漶,揆以事體,俱極駭然,竝只以此照律,何如?判付。啓,依允。又啓目粘連,向前李鍾岱亦,身爲贊儀,何敢離次,而展拜之時,未及待令,其所擧行,極爲駭然,以此照律,何如?判付。啓依允。
檢閱曺雲承疏曰,伏以,臣於持被之中,得接家信,則臣母素患蛔積之祟,當此換節之交,症形添劇,委頓床玆,臣自聞此報,歸視是急,忙陳短籲,徑出禁扃。伏乞聖慈,俯垂矜諒,遞臣所帶之職,俾便救護,勘臣擅離之罪,以肅朝家焉,臣無任云云。省疏具悉。爾其勿辭救護。
上在慶熙宮。停常參·經筵。
韓鎭㦿啓曰,大司憲宋穉圭在外,執義李明緖,掌令成大璡,持平李秉瑩呈辭,掌令羅台晟,持平黃未肅拜,監察茶時之意,敢啓。傳曰,知道。
金陽淳啓曰,行左承旨徐淇修,右副承旨趙秉常,今日不爲仕進,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
李景在啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰鄭德和·洪祐順旣有只推之命,竝更牌招,推移入直,何如?傳曰,允。
又啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
又啓曰,明日望拜禮,承旨當爲齋宿,而行左承旨徐淇修不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,明日望拜禮時,九卿當爲進參,而行吏曹判書洪奭周病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司長官,當爲進參,而大司憲宋穉圭在外,何以爲之,而大司諫鄭鴻慶病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
傳于韓鎭㦿曰,明日出宮門路,以廣達門爲之。
傳于朴容壽曰,回還三使臣入侍。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰鄭德和·洪祐順牌不進罷職傳旨,傳于李景在曰,只推。
李景在啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在,修撰洪鍾應·宋持養,副修撰鄭德和旣有只推之命,與副校理成遂默,副修撰洪祐順,一體牌招,推移入直,何如?傳曰,允。
以大司諫鄭鴻慶牌不進罷職傳旨,傳于韓鎭㦿曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰鄭德和·洪祐順再牌不進罷職傳旨,傳于李景在曰,只推。
以檢閱朴齊憲牌不進罷職傳旨,傳于李景在曰,只推。
李景在,以禮曹言啓曰,因咸鏡監司權敦仁狀啓,北道監試初試榜中,朴問鶴·李鶴柱,竝令拔去事,啓下矣。原榜目中拔去,付標以入之意,敢啓。傳曰,知道。
甲午三月十八日申時,上御興政堂。回還三使臣入侍時,同副承旨朴容壽,假注書李源庚,記注官李冀楨,記事官洪說謨,上使曺鳳振,副使朴來謙,書狀官李在鶴,以次進伏訖。上曰,史官分左右。三使臣進前,鳳振等進伏。上曰,無事往還乎?鳳振等曰,王靈攸曁,一行無事往返矣。命使臣先退,又命史官就座。仍命退,諸臣以次退出。
上在慶熙宮。停常參·經筵。
上詣崇政殿月臺親行望拜禮入幕次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
趙秉常啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
韓鎭㦿啓曰,今日望拜禮時,承旨當爲備員,而行左承旨徐淇修不爲仕進,卽爲牌招,何如?傳曰,許遞,前望單子入之。待下批,牌招察任。
承旨前望單子入之,南履懋落點。
傳于趙秉常曰,戶房承旨與禮曹堂上·戶曹郞廳,馳詣宣武祠,奉審以來。
金陽淳啓曰,藥房三提調持湯劑來待矣。傳曰,封入。
又啓曰,假注書李源庚身病猝重,勢難察任,今姑改差,何如?傳曰,允。
李源庚改差,代以李豐翼爲假注書。
韓鎭㦿啓曰,左右史不可不備,檢閱朴齊憲旣有只推之命,卽爲牌招入直,何如?傳曰,允。
韓鎭㦿,以弘文館言啓曰,下番闕直,事甚未安。修撰洪鍾應·宋持養,副修撰鄭德和·洪祐順,竝卽牌招,以爲推移入直之地,何如?傳曰,允。
以執義李明緖,掌令成大璡·羅台晟,持平李秉瑩·黃,正言洪羲錫·宋奎弼牌不進罷職傳旨,傳于趙秉常曰,只推。
趙秉常啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以黃海監司鄭知容狀啓,平山府民家失火事,傳于朴容壽曰,方此農殷之時,民家燒燼,若是夥然,甚爲矜惻,元恤典外,別加顧助,卽爲結構奠接,俾無失所棲遑之弊事,廟堂措辭分付,爛死人如有生前身還布,蕩減事,一體分付。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,今次甲午式年監試覆試試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
又以禮曹言啓曰,今此甲午式年監試覆誠試官,當爲磨鍊,而擬望之人乏少,閣臣·承旨竝擬,何如?傳曰,允。
又以禮曹言啓曰,今此甲午式年監試覆試一所,設場於本曹矣,上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。乙酉式年監試初試入格幼學申必昇,丙戌條合製初試入格幼學朴基肇,丁亥年增廣監試初試入格幼學朴齊賢,陞補試入格幼學鄭台彬,戊子式年監試初試入格幼學朴經壽,陞補初試入格幼學尹慶善·李泰愚,合製初試入格幼學吳貞秀·李晉奎·崔遇亨,公都會初試入格幼學黃允植·李寅必·權顯相·吳樟·趙榮喆,己丑年陞補初試入格幼學李光廉,公都會初試入格幼學洪華爕·徐芝輔·李漸植,庚寅年合製初試入格幼學趙吉和,公都會初試入格幼學邊甲基,辛卯式年監試初試入格幼學朴彝寧·朴周綱·韓用珏·李秉淵·李原容·金錫九·張宅遠·崔鳳遠·崔鶴遠·崔騏遠·趙哲和·李寅植·李萬憲·辛益基·金熙善·鄭源植·韓相履·韓重祚·金一奎·金濬卨·石壽健·權秉翰·李獻榮·全學吉·南錫明·金世倫,公都會初試入格幼學崔復來,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
南履懋,以訓鍊都監言啓曰,本局中軍趙軍永身病甚重,勢難察任,改差,何如?傳曰,允。
甲午三月十九日卯時,上詣崇政殿月臺。毅宗皇帝忌辰祭望拜禮親行入侍時,行都承旨金陽淳,右承旨李景在,左副承旨韓鎭㦿,右副承旨趙秉常,同副承旨朴容壽,假注書崔琠·李源庚,記注官金鉉復,記事官洪說謨,檢校待敎金興根·趙斗淳,待敎金學性以次侍立。時至,通禮跪啓外辦,上具翼善冠·衮龍袍,乘輿出興泰門,藥房提調金學淳,副提調金陽淳進前奏曰,侵早勞動,聖體若何?上曰,一樣矣。由廣達門詣崇政殿月臺,入小次,改服黑圓領袍,出就拜位。掌儀唱四拜,上行四拜禮。掌儀唱跪,上跪。司香二員進香案前跪,三上香。掌儀唱四拜,上行四拜禮訖,入小次,改服衮龍袍,還出乘輿。秉常進前奏曰,臣以戶房,宣武祠奉審進去之意,敢達矣。上曰,唯。仍由廣達門,入興泰門,還內,命出標信解嚴,諸臣以次退出。
上在慶熙宮。停常參·經筵。
藥房都提調沈象奎,提調金學淳,副提調金陽淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
南履懋啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
金陽淳啓曰,左副承旨韓鎭㦿今日不爲仕進,卽爲牌招,何如?傳曰,允。
傳于南履懋曰,大臣·備局堂上引見。
南履懋,以備邊司言啓曰,新差備堂,今日賓對,俱爲不進,事甚未安。令政院,卽爲牌招,使之進參,何如?傳曰,允。
金陽淳啓曰,藥房三提調持湯劑來待矣。傳曰,封入。
備忘記,平安兵使具信喜下直,長弓一張,長箭一部,筒兒一箇賜給。
朴容壽啓曰,左右史不可不備,檢閱曺雲承由限已過,卽爲牌招入直,何如?傳曰,允。
禮曹,來五月初三日,行景慕宮夏享大祭親祭取稟,奉敎恭依。
備邊司薦望,以申絅爲摠戎使。
兵曹,摠戎使單申絅。
南履懋啓曰,密符親納,例也,而前摠戎使柳相亮,謂有身病,使其褊稗替納,事甚未安。推考,何如?傳曰,允。
又啓曰,新除授摠戎使申絅,以前任平安兵使,時在任所,交龜後,斯速乘馹上來事,下諭,何如?傳曰,允。
以左副承旨韓鎭㦿牌不進罷職傳旨,傳于南履懋曰,只推。
南履懋啓曰,明日傳香禮房承旨,當爲齋宿,左副承旨韓鎭㦿,卽爲牌招,何如?傳曰,允。
朴容壽,以弘文館言啓曰,下番闕直,事甚未安。修撰洪鍾應·宋持養,副修撰鄭德和·洪祐順,旣有只推之命,竝卽牌招,以爲推移入直之地,何如?傳曰,允。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于南履懋曰,只推。
以左副承旨韓鎭㦿再牌不進罷職傳旨,傳于南履懋曰,只推。
以修撰洪鍾應·宋持養,副修撰鄭德和·洪祐順牌不進罷職傳旨,傳于朴容壽曰,只推。
以檢閱朴齊憲牌不進罷職傳旨,傳于朴容壽曰,只推。
以檢閱曺雲承牌不進罷職傳旨,傳于朴容壽曰,只推。
以全羅監司徐有榘狀啓,光陽縣人物渰死事,傳于朴容壽曰,人物之渰死,若是夥多,聞甚慘惻,元恤典外,別加顧助,如有生前身還布,竝蕩減,未拯屍身,期於拯得事,廟堂措辭分付。
以全羅監司徐有榘狀啓,龍潭縣民家失火事,傳于朴容壽曰,當此農節,許多民戶之燒燼,極爲驚慘,元恤典外,別加顧助,結構奠接之方,令廟堂另加申飭,俾無失棲之歎事,分付。
兵曹,以李恒權爲都監中軍。
朴容壽,以承文院都提調意啓曰,今番節使回便帶來咨文中,有賜物事,賜緞謝恩方物移準事,使臣賜食事,漂民出送事矣,以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
又以禮曹言啓曰,式年文武科放榜,以來五月初二日前,已推擇啓下,而伊日與景慕宮夏享大祭親祭動駕相値,不可不退定,文武科放榜,旣已退定,則雜科覆試與放榜,亦當一體退定,故令日官朴周煥推擇,則文武科放榜來五月十三日卯時,雜科覆試同月十九日,放榜六月初九日卯時爲吉云,以此日時擧行,而原粘目中,改付標以入之意,敢啓。傳曰,知道。
又以禮曹言啓曰,卽接羅州幼學崔孝國所志,則以爲,同姓八寸弟致安,嫡妾俱無子,以其同姓八寸弟榮國第二子有翰,欲爲繼後,兩家諸族相議完定,而未及禮斜,致安夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長崔孝國所訴,旣如此,依定式,崔榮國第二子有翰,立爲崔致安之後,何如?傳曰,允。
義禁府照目粘連,承傳宣傳官沈說泰·柳信儉·金鎰等矣本府議啓內,標信擧行嚴急,何如,而始旣不善知委,終又專事漫漶,揆以事體,俱極駭然,竝只以此照律罪,各杖六十收贖,奪告身一等,竝只私罪,奉敎依允爲旀,沈說泰·金鎰等段,竝只功減一等,柳信儉段,功議各減一等爲良如敎。又照目粘連,通禮院贊儀李鍾岱矣本府議啓內,身爲贊儀,何敢離次,而展拜之時,未及待令,其所擧行,極爲駭然,以此照律,罪笞五十收贖,解見任別敍,私罪奉敎依允爲旀,議減一等爲良如敎。
甲午三月二十日辰時,上御興政堂。藥房入診,大臣·備局堂上引見入侍時,都提調沈象奎,提調金學淳,副提調金陽淳,檢校待敎金興根,假注書崔琠,記注官金泰顯,記事官洪說謨,右承旨南履懋,假注書李豐翼,事變假注書金龍銓,行上護軍朴宗薰,行戶曹判書趙萬永,漢城判尹李止淵,工曹判書李紀淵,行護軍李惟秀·李鐵求,副校理趙秉憲以次進伏,醫官金壽仁·李亨基·金珪·李顯養,進伏楹外訖。上曰,史官分左右。象奎等進前奏曰,日候和暢,聖體若何?上曰,一樣矣。寢睡·水刺之節,何如?上曰,一樣矣。連進湯劑,果順下乎?上曰,善下矣,中宮殿氣候,何如?上曰,一樣矣。象奎曰,醫官入診乎?上可之。亨基等以次診候訖,退伏奏曰,脈候左右三部調均矣。象奎曰,湯劑當依前方繼進乎?亨基等曰,當依前方繼進矣。陽淳曰,湯劑時刻將至,提調先退監煎,何如?上可之,仍命次對爲之。象奎曰,此咸鏡監司權敦仁狀啓也,以爲,本道差需穀木,去益匱竭,市邑經用,依舊繁氄,會寧以北五邑差需摠計歲入折米爲二千四百餘石,而較諸用下,雙市不足爲二千九百餘石,單市不足爲七百餘石,此外又有淸需不足之數,殆近折米四千石,除非別般經劃,無以捄弊,五邑所在差需元摠折米一萬三千七百餘石,許令盡分,以其歲入添耗六百八十餘石,使各補用於淸需,會寧所在丙子別會穀應留條折米五百八十餘石,營賑應留條折米一千九百九十餘石,許令盡分,歲入耗二百五十餘石,劃補於元會營賑不足之數,軍資穀應留條折米一千石,亦令加分,以其全耗一百石,每年移錄於別置,且本邑差需白木十四同零之以米七百石零,換貿入用者,以慶源差需殖木十四同,使之移來用下,慶源差需之以木換米者,則以該邑所在營賑穀劃代,會寧差木用下條中,有淸供米楮添價四同三十六疋,此則以南關營賑耗中米二百三十六石,執錢以給,會寧營賑用下條中,有折米六百石之以淸供米楮價換劃者,亦依舊例就南關營賑耗中,執錢上下,則會寧差需,可得矯捄,而又有別置不足及鍾·源·興三邑差穀不足之數,合爲折米二千一百餘石,此則以軍資折米六千石,營賑折米一萬五百石,久置折米五千石,合二萬一千五百石,別作本穀,名以支差穀,盡分取耗,補用於會·鍾·源·興四邑淸需,而富寧久置折米五千石,鍾城軍資折米三千石,竝令移糴於會寧,以除轉輸之弊,茂山所劃米二千石,仍置本邑,每年耗二百石,移送會寧,其外鍾·源·興三邑軍資折米一千石,營賑折米一萬五百石,竝屬本邑,使各取耗,添補於該邑差穀,而每年終,勘報備局,雖値歉荒,切勿擧論於停捧事,請令廟堂,稟旨分付,而仍爲修成冊上送矣。差需之轉致匱竭,無以支繼,蓋以歲入元自不足,應下漸至割本,況其轉輸列邑,民力胥疲,推移穀物,還簿互眩,其爲苦瘼鉅弊,逐年增劇,誠爲可悶,今此矯捄之論,實出經遠之慮,成冊條列,又極詳備,而第北糴分留,最爲紊亂,年前另行釐正,則不久而爲此闊狹,實所難愼,而苟欲通變,亦捨此而實無他道,事勢之不容得已,有不可姑事因循,其移糴換名,盡分添耗之節及換木移作,從便區劃之方,竝依狀請特爲許施,而若使來後之典守,未能如設始之初意,則傍出潛滋之弊,亦將難禁,使之勒成節目,別爲磨勘,以爲永無毁劃,得收成效之地,何如?上曰,依爲之。出擧條象奎曰,卽見咸鏡監司權敦仁狀啓謄報,今番明川都會監試,北關儒生輩所爲,可謂大變怪,奔突咆哮,捧推致擊,校吏皆被打傷,試官不免恇怯,至有更取已揭之榜,追拔追付之擧,其僨事辱命,無復餘地,國試事體,何等嚴重,則所當全榜削罷,俾知懲創,而法典旣有凡科場,罪在試官則罪試官,罪在擧子則罪擧子,勿爲罷榜之文,且其混同削罷,或不無玉石俱焚,遠人齋冤之歎,元榜追付者,已自該曹依狀請拔去,則罷榜一款,今雖不爲擧論,而試官與儒生,均有其罪,主試之該評事,施以竄配之典,作挐之儒生等,令道臣到底窮覈,首倡與當先者,嚴形準三次,遠惡地限己身充定水軍,隨從而共犯者,亦竝刑配,以懲其梗頑蔑法之習,斷不可已矣。上曰,依爲之。出擧條象奎曰,摠戎使柳相亮今日次對,又以病不進,而聞其實狀,果難供職,將兵重任,不可許久曠務,今姑許遞,何如?上曰,依爲之。出擧條象奎曰,平安兵使具信喜除拜已在月初,邊閫遞代,不可久曠,使之當日辭朝,何如?上曰,依爲之。出擧條履懋曰,摠戎使許遞事,命下矣。將兵之任,不可無一刻摠察之人,何以爲之乎?上曰,訓將兼察,可也。出擧條履懋曰,摠戎使訓將兼察事,命下矣。兼察摠戎使趙萬永,卽爲牌招聽傳敎,何如?上曰,依爲之。出擧條上曰,大臣就座,諸宰奏事,可也。萬永曰,本曹經用,雖在常年,每患不足,況値荐歉之餘,公私無儲,不可但以大絀言也。百爾思量,惟有興鑄一事,臣於年前,爲經費未嘗不開鑄,而採貿銅鉛,輸費居半,畢竟名存實無而已,北關則銅鉛素稱土産,且無運載之勞,若使本道按例設鑄,則在地部庶補不贍,而臣曹無以遙領廟堂知委,則似可擧行,下詢大臣處之,何如?上曰,大臣之意,何如?象奎曰,自昔鼓鑄之擧,雖不可不爲,而亦最難善爲之事,故每存審愼,輒難輕議,而今此戶判所奏,蓋以因地之産,便同卽山而鑄,採取而無越貿之費,設鑄而省遠輸之估,當此經費大絀之時,庶有事半功倍之效,諸議亦皆稱便,臣豈有異見,而本曹旣無以遙領,勢將付之道臣,另究終始善就之道,則不但有補於經用,亦將蘇益於本道,豈非中外兩濟之美乎?以此關飭,使之着意擧行,好矣。上曰,依爲之。出擧條紀淵曰,臣適待罪水部,而本曹所屬其人貢之進推杻木,每一束重爲七斤,受價則來二升七合,當初定例,未嘗非益下之政,而挽近以來,凡於捧納之時,掖屬輩之點退操縱,無所不至,斤數有增無減,至於每束八十斤之重,畢竟內入,則依舊是七斤,貢人輩之落本稱冤,已無可論,而以致我聖上軫恤都民,到底省弊之深仁大德,閼不下究,其縱恣無忌,誠所駭歎,然而此非一朝一夕之故,則恐不可以今日此輩之所創犯言,第以申令布諭之義,先爲捧甘,使之揭壁常目,自相戒懼,洞革謬濫,俾不更爲冒犯,而如是筵奏嚴飭之後,若或暗中逞憾,又生傍弊,則是故犯也,怙終也,到此不可不用加倍之律,而不能檢察之該頭目,一體施以刑配之典,斷不可已,事係貢弊,且關民隱,故敢此仰達矣。象奎曰,今因工判所奏,有可三隅反者矣,都民資活,專以貢市爲業,其所休慼,最合軫念,故朝家優恤之政,靡不用極,而猶慮其或有隱鬱未達之政,每於歲初,召之輦下,親賜勞詢,輒令釐捄,俾無不獲,恩德所及,淪浹骨髓,而挽近法綱解紐,奸弊層生,侵困誅求之莫可支堪者,不啻千百其岐,班戶之非理漁奪,下隷之憑藉徵索,當自法司,隨現鋤治,以謝民心,而至若掖屬輩之爲害,最所切悶,惹端生梗而不敢誰何,抑勒欺驕而莫與爭辨,則平民之畏避,推此可知,凡貢契市廛之進排也,點退操縱,無所不至,情費則惟意增加,奸計則專事賺取,而懸房之凋殘,由於貿易,床廛之掇閉,緣於分定,外此苦害,難以毛擧,寧至蕩産,噤縮莫訴者,非但法司之不欲聽理,蓋恐來後,尤被逞憾,徊徨冤迫,若窮無歸,都下根本之地,民情至於如此,則八方安得不解體乎?此若一向任置,不令知有法紀,則未流之憂,將何止屆?第以先甲之意,爲揭令申之飭,使渠輩能自謹畏,無至怙犯,則聖上諴小民抑近習之意,當兩得其美,豈不休哉?如是而若依舊橫恣,更有入聞,則其睯不操束之次知與頭目,斷當與犯者同律,以懲梗頑不化之習,將此擧條,先爲措辭捧甘,嚴飭於內需司·掖庭署恐好,故敢此仰達矣。上曰,依爲之。出擧條履懋曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
南履懋啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久關啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨韓鎭㦿,今日不爲仕進,卽爲牌招,何如?傳曰,允。
金陽淳啓曰,藥房提調·副提調持湯劑來待矣。傳曰,封入。
朴容壽啓曰,卽者校理趙秉憲以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以修撰洪鍾應·宋持養,副修撰鄭德和牌不進罷職傳旨,傳于韓鎭㦿曰,只推。
以副修撰洪祐順牌不進罷職傳旨,傳于韓鎭㦿曰,只推。
韓鎭㦿啓曰,應敎金鼎集奉命出疆,校理趙秉憲陳疏受由,玉堂上下番俱空,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順,竝卽牌招,推移入直,何如?傳曰,允。
又啓曰,左右史不可不備,檢閱朴齊憲·曺雲承,竝卽牌招入直,何如?傳曰,允。
南履懋啓曰,卽見慶尙右兵使安光贊武科初試試取啓本,則試官卓雲翰之翰字,以瀚字書之,地方官之方字,以坊字書之,奏御文字,何等審愼,而如是疎忽,事甚未安。從重推考,何如?傳曰,允。
又啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于南履懋曰,只推。
以副修撰洪祐順再牌不進罷職傳旨,傳于韓鎭㦿曰,只推。
以副應敎金羽根,校理李垿,副校理成遂默·李鼎在,修撰洪鍾應·宋持養,副修撰鄭德和牌不進罷職傳旨,傳于韓鎭㦿曰,只推。
以檢閱朴齊憲·曺雲承牌不進罷職傳旨,傳于韓鎭㦿曰,只推。
韓鎭㦿,以吏曹言啓曰,社稷署令李在翊,除拜後,過限未肅拜,依例改差,何如?傳曰,允。
南履懋,以御營廳言啓曰,本廳騎士將愼身病甚重,勢難察任,改差,何如?傳曰,允。
又以義禁府言啓曰,北評事李應信施以竄配之典事,承傳啓下矣。李應信平安道价川郡竄配,而李應信自明川府,未及上來云,以承傳內辭意,具罪目,依例發遣府羅將所到處執捉,仍令押送于配所,何如?傳曰,允。
校理趙秉憲疏曰,伏以,臣老母貞疾,近益添劇,情私煎灼,萬無離捨之望,荐違召命,悚蹙冞切,際因試牌,又値空番,黽勉持被,纔有日矣。連接家信,母病有加無減,一倍凜綴,委頓床席,刀圭不輟,臣若不得及今歸省,扶將救護,其將無人替幹,焦鬱之極,冒悚徑出。伏乞聖慈,俯垂諒察,亟遞見帶之職,仍治擅離之罪,俾私心安而朝綱肅焉,臣無任云云。省疏具悉。爾其勿辭救護。
上在慶熙宮。停常參·經筵。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,右副承旨趙秉常今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于朴容壽曰,國舅家大朞不遠,今二十六日遣承旨致祭祭文,令內閣提學製進。
朴容壽啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,玉堂上下番俱空,事甚未安。副應敎金羽根,校理李垿,副校理成遂默·李鼎在,修撰洪鍾應·宋持養,副修撰鄭德和·洪祐順,旣有只推之命,竝卽牌招,推移入直,何如?傳曰,允。
以副應敎金羽根,校理李垿,副校理成遂默·李鼎在,修撰洪鍾應·宋持養,副修撰洪祐順·鄭德和牌不進罷職傳旨,傳于朴容壽曰,只推。
朴容壽啓曰,玉堂上下番俱空,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰鄭德和·洪祐順,旣有只推之命,竝更牌招,推移入直,何如?傳曰,允。
南履懋啓曰,大司憲宋穉圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于南履懋曰,只推。
以右副承旨趙秉常牌不進罷職傳旨,傳于南履懋曰,只推。
以檢閱朴齊憲·曺雲承牌不進罷職傳旨,傳于朴容壽曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順·鄭德和再牌不進罷職傳旨,傳于朴容壽曰,只推。
以咸鏡監司權敦仁狀啓,德源府民家失火事,傳于朴容壽曰,許多民戶之方農失所,聞甚矜惻,元恤典外,別加顧助,使之不日奠接事,分付。
朴容壽,以吏曹言啓曰,今此明陵忌辰祭典祀官兼大祝,當爲塡差,而玉堂極爲苟艱,時任春坊,塡差以入之意,敢啓。傳曰,知道。
又以禮曹言啓曰,卽接黃州幼學金履元所志,則以爲,同姓十三寸姪命淵,嫡妾俱無子,以其同姓十寸弟敬淵第二子世允,欲爲繼後,兩家諸族,相議完定,而未及禮斜,敬淵夫妻俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金履元所訴,旣如此,依定式,金敬淵第二子世允,立爲金命淵之後,何如?傳曰,允。
南履懋以左右捕盜廳言啓曰,逃躱罪人安起孫,嚴飭譏校,多岐詗探矣。昨日始爲捉來於公忠道德山地,故與在囚罪人崔興哲,一體盤覈,則安起孫行賊情節,箇箇承款,而見失牕戶三十七隻內七隻,墓所員役等,已爲推納,三十隻,自臣廳招致買贓諸漢,對質査得,而安起孫與崔興哲,同爲行賊樣,一直納招矣,及其對質嚴覈,以一時言詰之憾,果爲誣引云,究其作心,尤萬萬巧惡,崔興哲段,旣無所犯於賊情,宜有分揀之道,而臣等不敢擅決,姑爲嚴囚,以待處分,安起孫段,別無更問之端,移送秋曹,考律嚴勘,何如?傳曰,允。崔興哲放送。
上在慶熙宮。停常參·經筵。
自開東至人定,灑雨下雨,測雨器水深七分,自人定至二十四日開東,灑雨下雨,測雨器水深四分。
金陽淳啓曰,藥房都提調·副提調持湯劑來待矣。傳曰,封入。
韓鎭㦿啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于韓鎭㦿曰,只推。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順鄭德和,旣有只推之命,竝更牌招,推移入直,何如?傳曰,允。
以檢閱朴齊憲·曺雲承牌不進罷職傳旨,傳于韓鎭㦿曰,只推。
南履懋,以都摠府言啓曰,今日入直內,三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以御營廳言啓曰,本廳哨官李豐植身爲兼參軍,不勤巡山,爲先汰去之意,敢啓。傳曰,知道。
趙秉常以左右捕盜廳言啓曰,謹依本廳草記批旨,罪人安起孫移送秋曹,崔興哲放送之意,敢啓。傳曰,知道。
上在慶熙宮。停常參·經筵。
趙秉常啓曰,大司憲宋稚圭在外,執義李明緖,掌令成大璡·羅台晟,持平李秉瑩呈辭,持平黃未肅拜,監察茶時之意,敢啓。傳曰,知道。
韓鎭㦿啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
金陽淳啓曰,藥房提調·副提調持湯劑來待矣。傳曰,封入。
傳于趙秉常曰,前護軍李鼎臣蕩滌敍用。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順·鄭德和再牌不進罷職傳旨,傳于韓鎭㦿曰,只推。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,校理趙秉憲由限已過,一體牌招,推移入直,何如?傳曰,允。
南履懋啓曰,明日傳香禮房承旨,當爲齋宿,而左副承旨韓鎭㦿纔已須資出去矣,卽爲牌招,何如?傳曰,允。
南履懋啓曰,今二十六日,國舅家遣承旨致祭事,命下矣。何承旨進去乎?敢稟。傳曰,都承旨進去。
以左副承旨韓鎭㦿牌不進罷職傳旨,傳于趙秉常曰,只推。
以檢閱朴齊憲·曺雲承牌不進罷職傳旨,傳于趙秉常曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙秉常曰,只推。
韓鎭㦿,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,今此宗廟夏享大祭祭官,當爲塡差,而玉堂極爲苟艱,時任玉堂,塡差以入之意,敢啓。傳曰,知道。
上在慶熙宮。停常參·經筵。
午時未時,日暈。
藥房提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,大司憲宋稚圭在外,執義李明緖,掌令成大璡·羅台晟,持平李秉瑩呈辭,持平黃未肅拜,監察茶時之意,敢啓。傳曰,知道。
金陽淳啓曰,同副承旨朴容壽今日不爲仕進,卽爲牌招,何如?傳曰,允。
韓鎭㦿啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
金陽淳啓曰,藥房提調·副提調持湯劑來待矣。傳曰,封入。
韓鎭㦿啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
韓鎭㦿啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理成遂默·李鼎在,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
韓鎭㦿啓曰,行都承旨金陽淳藥院進,左承旨李景在受由在外,右承旨南履懋,右副承旨趙秉常式暇,同副承旨朴容壽傳旨未下,院中只有臣一人,伴直無人,行都承旨金陽淳所當牌招,而拘於廳規,不得請牌,何以爲之?敢稟。傳曰,同副承旨牌招。
以同副承旨朴容壽牌不進罷職傳旨,傳于韓鎭㦿曰,只推。
以檢閱朴齊憲·曺雲承牌不進罷職傳旨,傳于韓鎭㦿曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于韓鎭㦿曰,只推。
朴容壽,以都摠府言啓曰,副摠管柳相穆,以騎兵點考坐起事,外兵曹晝仕出去之意,敢啓。傳曰,知道。
上在慶熙宮。停常參·經筵。
趙秉常啓曰,大司憲宋稚圭在外,執義李明緖,掌令成大璡·羅台晟,持平李秉瑩呈辭,持平黃未肅拜,監察茶時之意,敢啓。傳曰,知道。
金陽淳啓曰,右副承旨趙秉常今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
又啓曰,臣以卒永安府院君金祖淳致祭進去,下直之意,敢啓。傳曰,知道。
又啓曰,假注書李豐翼身病猝重,勢難察任,今姑改差,何如?傳曰,允。
李豐翼改差,代以嚴錫履爲假注書。
朴容壽啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
趙秉常,以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,義州府尹金在三,以其身病,屢呈辭狀,實旣如是難强,則邊門重地,曠務可悶,改差,何如?傳曰,允。
上在慶熙宮。停常參·經筵。
午時,日暈。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初一日輸對日次,而宗廟夏享大祭齋戒相値,頉稟之意,敢啓。傳曰,知道。
備忘記,仁遮外萬戶洪羲宣下直,長弓一張,長箭一部,片箭一部,筒兒一箇賜給。
金陽淳啓曰,藥房提調·副提調持湯劑來待矣。傳曰,封入。
傳于趙秉常曰,未下直與上京守令催促下送。
趙秉常啓曰,行都承旨金陽淳藥院進,左承旨李景在受由在外,右承旨南履懋不爲仕進,左副承旨韓鎭㦿式暇,同副承旨朴容壽服制,院中只有臣一人,伴直無人,右承旨南履懋,所當牌招,而拘於廳規,不得請牌,何以爲之?敢稟。傳曰,牌招,在外與有實故承旨,竝許遞,前望單子入之。
承旨前望單子入之,鄭基一·趙斗淳·李敦榮落點。
趙秉常啓曰,新除授同副承旨李敦榮,卽爲牌招,何如?傳曰,允。新除授承旨一體牌招。
兵曹口傳政事,副護軍單李景在。
以檢閱朴齊憲·曺雲承牌不進罷職傳旨,傳于趙斗淳曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙斗淳曰,只推。
趙斗淳啓曰,左右史不可不備,檢閱朴齊憲·曺雲承,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,竝卽牌招,推移入直,何如?傳曰,允。
趙秉常啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于趙秉常曰,只推。
以檢閱朴齊憲·曺雲承牌不進罷職傳旨,傳于趙斗淳曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙斗淳曰,只推。
備邊司薦望,以金景善爲義州府尹。
趙斗淳,以吏曹言啓曰,今此宗廟·景慕宮朔祭及雩祀壇祭祭官,當爲塡差,而玉堂極爲苟艱,時任玉堂,塡差以入之意,敢啓。傳曰,知道。
又以吏曹言啓曰,未下直守令與上京守令,催促下送事,命下矣。自臣曹催促,則未下直守令熊川縣監裴化鳳,明日辭朝云,上京守令延安府使洪蓍謨,明日下去云矣,敢啓。傳曰,知道。
李敦榮,以戶曹言啓曰,時御所內各司,依定式,發遣本曹正郞臣李衡在與兵曹參知臣李寅敎,佐郞臣李魯確,東所衛將臣尹弼漢,西所衛將臣黃處中,南所衛將臣李秉吉,北所衛將臣康炳奎,眼同看審後,有頉處別單書入,而修改則擇日擧行之意,敢啓。傳曰,知道。
趙斗淳,以禮曹言啓曰,各陵園墓所今春植木及播橡,依定式擧行後,株數斗數區別報來,故別單書入,而健陵·顯隆園植木,則本府留守已爲區別狀聞矣,敢啓。傳曰,知道。
又以禮曹言啓曰,來四月初三日永安府院君大祥日,中宮殿望哭變服儀註,直爲書入,中宮殿之意,敢啓。傳曰,知道。
南履懋,以禁衛營言啓曰,去夜初更量,幼學吳益圭·宋源箕被捉於本營巡邏,而係是士子,依例移送秋曹之意,敢啓。傳曰,知道。
趙秉常,以刑曹言啓曰,因禁衛營啓辭,去夜初更量,犯夜幼學吳益圭·宋源箕,依更數各決笞三十度,放送之意,敢啓。傳曰,知道。
又以刑曹言啓曰,今三月二十二日左右邊捕盜廳啓辭內,逃躱罪人安起孫嚴飭譏校,多岐詗探矣。昨日始爲捉來於公忠道德山地,故與在囚罪人崔興哲,一體盤覈,則安起孫行賊情節,箇箇承款,而見失牕戶三十七隻內七隻,墓所員等,已爲推納,三十隻,自臣廳招致買贓諸漢,對質査得,而安起孫與崔興哲,同爲行賊樣,一直納招矣,及其對質嚴覈,以一時言詰之憾,果爲誣引云,究其作心,尤萬萬巧惡,崔興哲段,旣無所犯於賊情,宜有分揀之道,而臣等不敢擅決,姑爲嚴囚,以待處分,安起孫段,別無更問之端,移送秋曹,考律嚴勘,何如?傳曰,允。崔興哲放送事,命下矣。罪人安起孫,捉致嚴覈,則渠以無賴之類,敢生窮兇之計,孝昌墓齋室牕戶三十七隻,偸竊情節,箇箇遲晩矣,謹按律文,則大明律盜大祀神御物條,有曰,凡盜大祀祭器帷帳等物者,斬,其餘官物非供神用者,杖一百徒三年,同律罪人拒捕條,有曰,犯罪逃走者,本罪上加二等,今此偸竊牕隻,卽是非供神用之官物,起孫依此律加二等,決杖一百後,全羅道光陽縣,流二千五百里定配所,卽爲押送之意,敢啓。傳曰,知道。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,藥房提調·副提調持湯劑來待矣。傳曰,封入。
李敦榮啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
趙秉常啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進羅職傳旨,傳于趙秉常曰,只推。
以檢閱朴齊憲牌不進羅職傳旨,傳于李敦榮曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于李敦榮曰,只推。
李敦榮,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣萬永與正郞臣李衡在,依定式,進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣萬永與正郞臣李衡在,工曹判書臣李紀淵,佐郞臣嚴錫明,依定式,進詣於義本宮奉審,則姑無頉處之意,敢啓。傳曰,知道。
又以戶曹言啓曰,臣萬永與正郞臣李衡在,依定式,進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,大嬪宮,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式,發遣本曹郞廳摘奸,則姑無頉處之意,敢啓。傳曰,知道。
又以賑恤廳言啓曰,今月二十九日再巡發賣,以本廳內廳米,減價發賣於五部都民之意,敢啓。傳曰,知道。
南履懋,以兵曹言啓曰,今三月二十八日巳初二刻立夏四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祐廟,依例改火,奎章閣·議政府·承政院·漢城府,一體頒火之意,敢啓。傳曰,知道。
又以備邊司言啓曰,熊川縣監裵化鳳,以補賑人昨臈都政,除拜本職,而今月初六日,始爲肅謝,聞以柔院僉使交代後上來,致此遲滯,雖或無怪,肅謝旣在遲久,則事當卽速赴任,而乃於二十餘日守令下送促敎之後,今始下直者,逗遛稽緩,極爲可駭,不可以補賑承傳,有所曲恕,令該府拿問處之,何如?傳曰,允。
檢閱曺雲承疏曰,伏以,臣冒控情私,幸蒙恩暇,歸護母病,攢祝無地,由限已過,召命儼降,勢難離捨,荐犯違傲,罪當重勘,罰止問備,臣於是,感激怵畏,莫省攸措,第念臣母之病,積氣不下而眞元漸鑠,昡暈闖肆而刀圭罔功,較臣請急之日,毫無向減之勢,離側持被,實非子情之所可爲也,課日違召,亦非臣分之所敢安也,公私悶阨,進退無路,玆於庚牌之下,隨詣朝房,冒死申籲,仰干崇聽,情雖迫而罪益著矣。伏乞聖慈,特垂憫憐,削臣簪筆之職,得遂救護之情,治臣瀆擾之罪,以爲慢命之戒焉,臣無任云云。省疏具悉。爾其勿辭救護。
上在慶熙宮。停常參·經筵。
趙秉常啓曰,大司憲宋穉圭在外,執義李明緖,掌令成大璡·羅台晟,持平李秉瑩呈辭,黃未肅拜,監察茶時之意,敢啓。傳曰,知道。
金陽淳啓曰,藥房提調·副提調持湯劑來待矣。傳曰,封入。
傳于李敦榮曰,生進放榜,來初四日爲之。
傳于李敦榮曰,留院上疏入之。
李敦榮啓曰,左右史不可不備,檢閱朴齊憲,旣有只推之命,與別兼春秋金大根·洪鍾應,一體牌招,推移入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
南履懋啓曰,明日傳香承旨,當爲齋宿,左副承旨趙斗淳,卽爲牌招,何如?傳曰,允。
趙斗淳,以禮曹言啓曰,永禧殿酌獻禮,每於間二年仲春,稟旨擇吉事,曾有定式矣,酌獻禮吉日,以何間推擇乎?敢稟。傳曰,以四月旬前擇入。
又以禮曹言啓曰,以永禧殿酌獻禮取稟草記,傳曰,以四月旬前擇入事,命下矣。酌獻禮吉日,令日官朴周煥推擇,則來四月初八日爲吉云,以此日定行乎?敢稟。傳曰,以此日爲之。
南履懋,以兵曹言啓曰,來四月初八日,大駕詣永禧殿親行酌獻禮時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟展謁例爲之。
傳于趙斗淳曰,發遣吏郞,諸執事淸齋與否,摘奸以來。
傳于李敦榮曰,留院公事入之。
以別兼春秋金大根·洪鍾應,檢閱朴齊憲牌不進罷職傳旨,傳于趙斗淳曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙斗淳曰,只推。
趙斗淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
南履懋,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,疏廳求請之弊,令泮長另究禁斷之方,條列論報,更爲稟處施行之意,頃有所筵奏矣。卽見成均館所報,則其一,無論京外儒生,如無太學謹悉,而先設疏廳,則申明舊典,自太學各別嚴禁,主張儒生,施罰懲勵,亦爲指名報籌司,繩以違越受敎之罪事也。其一,凡有治疏之事,一日會議,一日寫疏,可以呈納,而許多徵索推捉之弊,專由於設置疏廳,經歲經月,作爲利窟故也。自今凡儒生治疏,必於本館內公廨中爲之,仍爲伏閤,無得別定處所,而如是定式之後,如有從他處治疏之事,該儒生直爲移送法司,亟施重勘事也。其一,明倫堂郞館學儒生大議事治疏之所也,事體自別,方外疏儒,毋得許會事也。其一,疏儒之憑藉求請,稱以疏財者,卽不過紙筆墨等物也,自今疏儒受謹悉來會泮宮後,疏紙筆默,量其所入,自本館上下書寫,與使喚使令,亦爲定送,使之擧行,而儒生來會者,各自持飯事也。其一,疏儒之多日伏閤,自多貽弊,卽日捧入,與曉諭退送間,自廟堂申飭政院,俾無久滯之患事也。其一,自今凡疏廳求請名色,永爲防塞,自廟堂知委於京各司及八道·四都校院等處,俾爲揭板永遵之地,自太學亦書示於齋學,而此後若或有發簡求助之事,則自簡到處,這這押送來隷於法司,査出其主張之人,施以刑配事也。今此諸條,實爲防弊之要道,如是永遵,不復毁劃,則士論自可增重,雜類無敢假托,而京外息擾,民生受惠,竝依所報,一一施行,另爲措辭捧甘於各司,發關知委於諸道,使知新頒朝令之如此,而亦令太學及法司,除尋常隨時察飭,何如?傳曰,允。
正言宋奎弼疏曰,伏以,臣嶺外賤品,倖竊科第,而憃愚湔劣,最居人下,閑司漫職,亦難堪任,淸朝進取,實非始望矣。適因私故,暫入都下,薇垣除旨,忽下於施舍淹伏之中,庚牌儼臨,光榮備至,臣是何人,得此於聖明之下也?夫臺閣之任,地望淸峻,苟非言議有素,風裁可觀,則固不足以膺是任,況如臣之百無肖似者,何敢擬議,而日事違傲,分義惶阨,冒昧出肅,粗伸叩謝之忱,而一向仍蹲,慙悚冞切,且臣近以風疾宿症,將攝失宜,昏暈完轉,積有多日,今方扶輿前行,尋還故里,而臺銜虛縻,蠢動無路,玆敢不避猥屑,敢暴情實。伏乞聖明,俯垂憐悶,特賜鐫改,俾得安意調病,生還鄕第焉。臣於乞免之章,不宜攙及他說,而顧臣之於君,猶子之於父也,有懷無隱,亦一天理之所當然,故敢此尾陳,伏惟殿下,少垂察焉。臣竊伏惟,斯道之培養,莫大於重儒,世敎之扶植,專在於崇德,自古明王哲辟,莫不以是爲致治之本,而至於我國家,列聖朝陶鑄之化,卓越百王,科目取士之外,尤以隱逸爲貴,苟或有修身樂道之士,肥遯邱園,德業行義,有足以矜式多士,裨補風敎,則生也禮遇之,沒也褒崇之,其所以激勵興發之道,靡不用極,猗我東方,獨以禮義,見重於天下者,何莫非積累培植之化,則在今日殿下所以體而行之者,夫豈無其道哉?惟殿下,法先王重儒崇德之義,追列聖貴逸禮賢之謨,以振士風,以扶世道焉。在昔宋臣之勉君也,有曰,欲法堯·舜,當法祖宗,臣雖至愚無聞,獨不以祖宗朝盛德事,爲殿下一誦之,粗效其堯·舜是君之忱乎?於乎,嶠南一方,卽古所稱鄒魯之鄕,而先賢輩出之地也,列聖朝眷遇之重,顧當,何如,而挽近以來,士風漸降,前輩之典刑莫追,鄕里之禮俗不復,此莫非爲士者趨向之迷其方,而亦恐聖化之或有所未究於導率也。方今聖明在上,群彦布下,其於漸摩之方,寧或少忽,而臣不敢知崇儒重道之政,果無所一分未盡者乎?臣生長遐外,聞見謏陋,旣不能周知,亦何敢妄言,而但以臣所見言之,臣之先師故逸掌令臣鄭宗魯,身沒二十年,尙無貤贈之恩,旣有前承旨臣姜世綸之侍講陳奏,又有前參判臣柳台佐之疏請褒贈,而事下廟堂,迄無建白,今日朝廷之事,孰有先於崇奬激勸之政,而經年閱歲,尙今寢滯者,豈非斯文之闕典,輿情之抑鬱者乎?此臣之所以不能無憾於天地之大也。以近事言之,如故牧使臣柳雲龍,故參議臣李象靖,皆贈峻秩,以聳一方之瞻頌,而至於臣師,睿鑑已燭,公議旣發,在聖朝象賢之典,恐不當獨已也。蓋臣之先師臣鄭宗魯,卽故文莊公臣鄭經世之祀孫,而淵源於先正臣文純公李滉之學,乃間世之醇儒,昭代之逸民也,其學問德業,著自先朝,旌招禮遇,逈出凡常,非假臣愚之言,闡發其萬一,而惟其致知居敬之上,發微闡幽之言,一是考亭之旨訣,允爲斯文之宗匠,故南土多士之論,居常致恨於位不稱德,不能展布素蘊,則今於其身沒之後,特施優異之恩,以樹風聲,培養士氣者,是亦殿下法祖宗之盛事也。且臣管見,竊以爲,自古賢哲之任師道者,所貴乎立言垂訓,上有以羽翼前經,下有以型範後學,而今臣師之所著述,迨至百有餘卷,菽粟之味,淵海之文,足以發輝於聖經,有功於吾道,至若顔子一篇,沈潛純粹之資,博文約禮之學,默契於心而微四子之有傳,慨復聖之獨闕,採輯成書,所以發前人之未發也,吁,其造詣之深,踐履之篤,如此卓異,而湮沒草莽,掩晦不章,則前後兩臣之所以陳請者,蓋亦全嶺之公議也,伏願更加淵思,亟令回啓,貤贈而節惠之,則豈不有光於聖德,而有補於世敎耶?臣情切爲師,不揆僭猥,冒瀆崇嚴,伏望聖明,恕其妄而察其愚,不以人廢言焉,臣無任云云。省疏具悉。所陳令廟堂稟處,爾其勿辭察職。
上在慶熙宮。停常參·經筵。
藥房都提調沈象奎,提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,大司憲宋穉圭在外,執義李明緖,掌令成大璡·羅台晟,持平李秉瑩呈辭,持平黃未肅拜,監察茶時之意,敢啓。傳曰,知道。
金陽淳啓曰,右承旨南履懋,同副承旨李敦榮今日不爲仕進,竝卽牌招,何如?傳曰,允。
趙秉常啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于趙斗淳曰,禮房承旨馳詣宗廟·景慕宮,奉審摘奸,仍詣受香所,一體奉審摘奸以來。
金陽淳啓曰,藥房三提調持湯劑來待矣。傳曰,封入。
傳于趙斗淳曰,永禧殿酌獻禮後,儲慶宮當展拜矣,該房知悉。
傳于趙斗淳曰,政官牌招開政。
趙斗淳啓曰,左右史不可不備,別兼春秋金大根·洪鍾應,檢閱朴齊憲,旣有只推之命,竝卽牌招,推移入直,何如?傳曰,允。
又啓曰,應敎金鼎集奉命出疆,校理李垿,副校理李鼎在,副修撰洪祐順·鄭德和差祭,玉堂上下番俱空,已至多日,事甚未安。副應敎金羽根,校理趙秉憲,副校理成遂默,修撰洪鍾應·宋持養,旣有只推之命,竝卽牌招,推移入直,何如?傳曰,允。
以右承旨南履懋,同副承旨李敦榮牌不進罷職傳旨,傳于鄭基一曰,只推。
以別兼春秋金大根·洪鍾應,檢閱朴齊憲牌不進罷職傳旨,傳于趙斗淳曰,只推。
以副應敎金羽根,校理趙秉憲,副校理成遂默,修撰洪鍾應·宋持養牌不進罷職傳旨,傳于趙斗淳曰,只推。
傳于趙斗淳曰,發遣吏郞,諸執事淸齋與否,摘奸以來。
鄭基一,以賑恤廳言啓曰,今日東部三十五契二千二十三戶,北部三十八契二千二百六十八戶,米六百三十二石六斗,分給之意,敢啓。傳曰,知道。
趙秉常,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,景福宮衛將金士喆,昌德宮衛將鄭完哲·李良祜,昌慶宮衛將金宗佑,俱以病難供職,呈狀乞遞,新除授公忠兵使金相順戶奴呈狀內,奴矣上典,身病猝重,時月之內,萬無登途赴任之望云,竝改差,何如?傳曰,允。今日政,差出。
甲午三月三十日辰時,上御興政堂。藥房入診入侍時,都提調沈象奎,提調金學淳,副提調金陽淳,假注書崔琠,記注官金聖默·李冀楨,待敎金學性以次進伏,醫官金壽仁·趙宗翊·金珪·金永勳,進伏楹外訖。上曰,史官分左右。象奎等進前奏曰,立夏已過,日候和暢,而朝夕之氣猶冷,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上可之,仍爲下詢曰,醫官金珪·金壽仁入來乎?象奎曰,然矣。新差醫官趙宗翊·金永勳,以議藥同參,亦爲入來矣,宗翊等以次診候訖。退伏奏曰,脈候左右三部調均矣。象奎曰,湯劑依前方繼進乎?宗翊等曰,當依前方繼進矣。上曰,大臣就座,史官亦爲就座。仍命退,醫官先退,諸臣以次退出。
上在慶熙宮。停常參·經筵。
南履懋啓曰,來初五日,朝參日次矣,敢稟。傳曰,停。
又啓曰,大司憲宋稚圭在外,執義李明緖,掌令成大璡·羅台晟,持平李秉瑩呈辭,黃未肅拜,監察茶時之意,敢啓。傳曰,知道。
鄭基一啓曰,同副承旨李敦榮,今日不爲仕進,卽爲牌招,何如?傳曰,允。
傳于趙斗淳曰,禮房承旨馳詣宗廟,奉審摘奸以來。
金陽淳啓曰,藥房提調·副提調持湯劑來待矣。傳曰,封入。
趙斗淳啓曰,行吏曹判書洪奭周,參判金道喜,參議李嘉愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,左右史不可不備,檢閱朴齊憲,旣有只推之命,曺雲承由限已過,一體牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,修撰洪鍾應·宋持養,旣有只推之命,與校理李垿,副校理李鼎在,副修撰洪祐順·鄭德和,一體牌招,推移入直,何如?傳曰,允。
趙斗淳,以吏批言啓曰,濟州牧應資老人狀啓中,行護軍邊景祐,曾經朝官,已爲加資於年滿八十之時,則今又以九十抄啓,係是疊請,不審之當該牧使,從重推考,邊景祐加資,置之,何如?傳曰,允。
有政。吏批,行判書洪奭周牌不進,參判金道喜進,參議李嘉愚牌不進,左副承旨趙斗淳進。啓曰,行判書洪奭周,參議李嘉愚牌招不進,小臣獨政未安,何以爲之?敢稟。傳曰,仍爲之。
以閔致成爲輔德,朴承輝爲司書,李魯秉爲禮曹參議,李穆淵爲刑曹參議,金箕殷爲知經筵,李鼎臣爲同經筵,趙冀永爲同義禁,李止淵爲同成均,權秉德爲社稷令,尹秀寅爲溫陵令,李仁植爲監察,尹膺烈爲同僕主簿,盧在豐爲司饔主簿,申在振爲兼引儀,金大根爲中學敎授,金濟民爲律學敎授,義州府尹金景善今加通政加資事,承傳。兼執義金景善,兼掌令李在鶴,兼持平趙秉憲·李㙽已上減下,中官鄭喜僑今加資憲,前縣監元永祖,前察訪金㝡和已上,今加通政加資事,承傳。
兵批,判書徐耕輔進,參判李基栽病,參議洪祐爕入直,參知李寅敎病,右承旨南履懋進。以徐俊輔·任聖皐爲都摠管,林景鎭·李鐵求·徐恭修爲同知,具載哲·任泰瑛爲宣傳官,金秉浩爲羽林將,黃在元爲忠翊將,文昌琦爲景福將,金大遠·金希淵爲昌德將,李膺培爲昌慶將,金善翼·金尙休爲訓鍊僉正,柳基常爲公忠兵使,李景純爲多大僉使,同知單高德潤,僉知南允豐·金性浩·鄭明行,護軍李鼎臣·金相順,副護軍韓鎭㦿·朴容壽·尹聲大·宋祥來·金在三·申在衡,副司果韓宓履,以上竝單付,兼義州運餉使單金景善。
吏批,再政。以宋持行爲掌樂主簿,洪完謨爲繕工主簿,洪良厚爲童蒙敎官,鄭國柱·吳亨秀爲孝昌墓守衛官。
兵批,再政。以曺漢振爲都摠都事,權聖履爲訓鍊判官,趙存中爲水原中軍,同知單裵文宅,副護軍金鎰·沈說泰·元永祖·金㝡和,以上竝單付,副摠管單任聖皐。
以同副承旨李敦榮牌不進罷職傳旨,傳于鄭基一曰,只推。
以吏曹參議李嘉愚牌不進罷職傳旨,傳于鄭基一曰,只推。
鄭基一,以禮曹言啓曰,來五月初三日景慕宮夏享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以賑恤廳言啓曰,今日中部八契一百八戶,南部四十三契三千一百九十九戶,西部十一契一千一百八十七戶,米六百八十二石五斗分給之意,敢啓。傳曰,知道。
上在慶熙宮。停常參·經筵。
進御加減健脾湯,自今日停止事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
南履懋,以都摠府言啓曰,今日入直內,三廳武兼禁軍及軍兵等,中日習射技放,請出標信。傳曰,知道。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,日前同敦寧李憲瑋之肅謝本職時,已遞之經筵兼銜,混書以呈,奏御文字,有此做錯,事甚疎忽,臣之矇然捧入,不勝惶恐,而當該同敦寧,從重推考,何如?傳曰,允。
以檢閱朴齊憲·曺雲承牌不進罷職傳旨,傳于李敦榮曰,只推。
以副應敎金羽根,校理李垿,副校理李鼎在,修撰洪鍾應·宋持養,副修撰洪祐順·鄭德和牌不進罷職傳旨,傳于李敦榮曰,只推。
李敦榮啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在,修撰洪鍾應·宋持養,副修撰洪祐順·鄭德和,旣有只推之命,與校理趙秉憲,副校理成遂默,一體牌招,推移入直,何如?傳曰,允。
南履懋啓曰,大司憲宋穉圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于南履懋曰,只推。
以檢閱朴齊憲·曺雲承牌不進罷職傳旨,傳于李敦榮曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于李敦榮曰,只推。
以平安監司鄭元容狀啓,江界府民家失火事,傳于李敦榮曰,西部之災,尙未蘇完,東部被災,尤爲慘酷,原恤典外,別加顧助,期於奠接事,廟堂措辭關飭。
以統制使李完植狀啓,巨濟府松田失火,惶恐待罪事,傳于南履懋曰,勿待罪事,回諭。
吏曹,式年東堂文科覆試時,典禮考講,一所試官李殷相·李鳳純,二所試官沈啓錫·李繪九。
李敦榮,以侍講院言啓曰,新除授輔德閔致成,時在京畿驪州地,書筵入番事緊,斯速乘馹上來事,下諭,何如?傳曰,允。
又以賑恤廳言啓曰,今日西部七十契四千三百五十二戶,米六百五十一石四斗分給,而再巡已畢之意,敢啓。傳曰,知道。
南履懋,以兵曹言啓曰,去春等能麽兒考講時,都摠府都事鄭鳳賢訓鍊院判官蔡東奎,二次不通,訓鍊院主簿林秉周·鄭得用,武臣兼宣傳官南錫羲·李應祖,部將李銘·李新甲,一次不通,依定式,竝從重推考,何如?傳曰,允。
又以備邊司言啓曰,旣見統制使李完植狀啓,則枚擧巨濟府使李顯城牒呈,以爲,巨濟府九千封山失火,延及於知世浦等三鎭,被燒幅圓甚廣,雖未及於大松蔚密之處,穉毛松木之焦黃枯損,難以計數,失火根因,期於査得,而松田失火地方官,勿罷決杖,尤甚大段處,拿問定罪事,已有事目,該府使李顯城罪狀,請令廟堂稟處矣。松田失火處之勿罷守令,係是事目,而揆諸法意,不可全然無警,當該地方官從重推考,失火根因,更爲嚴覈報來之意,分付,何如?傳曰,允。
又以義禁府言啓曰,咸鏡監司權敦仁狀啓內,洪原縣監尹羲烈罪狀,令攸司稟處事,啓下矣。尹羲烈,以兼營將守令,時在任所,依例發遣府羅將,差兼官後拿來,何如?傳曰,待待命拿囚。
左議政沈象奎箚曰,伏以,因儀曹啓稟,永禧殿酌獻禮,今當年次,已爲諏吉,鑾輅夙駕,韍珮景從,瞻五聖之眞容,外六享而特獻,此晠禮也昭典也,宸慕繼承,群情欽仰。第今節屆孟夏,時屬淸和,而乖沴輪症,未盡寢息,一城之內,偏有甚處,如薰陶坊,傍近閭閻,最患不淨,本殿蹕路,卽出此地,闤闠相比,街衢間陿,淸道辟除,容有所不到,則仗衛臨止,萬萬未安。其在聖人節宣之道,豈可不致愼重而遂行之哉?謹稽掌考,英廟癸巳,本殿年次酌獻禮,亦有退行於九月之時,此可仰援,待秋更爲擇吉行禮,實爲穩當,臣職忝保護,猥陳愚悃。伏乞亟賜省納,姑寢成命焉。取進止。答曰,省箚具悉卿懇。退行之請,勉從焉,仍傳于李敦榮曰,此批答,遣史官傳諭。
行吏曹判書洪奭周疏曰,伏以,臣之待罪天官,今已三改朔矣,才薄恩厚,力小任鉅,孤負尸素,無往非辜,而譴罰不加,糾彈不及,過福之災,理必無幸,果然狗馬賤疾,發作如期,而無復有陳力就列之望矣。臣於日前金吾乞免之章,亦旣略有控籲,而爲日漸久,病情冞痼,曩之夾尻者,今焉遍侵於腰膝矣,曩之如栗者,今焉其大如覆椀矣,曩之結核者,今焉蟠根深入,欲膿未成,而不可堪其疼楚矣,許多醜穢之狀,有不敢歷擧累瀆,而轉動滋艱,寢啖俱損,眞元日耗,神識隨迷,房闥跬步,輒須人扶,束帶趨朝,非所可議,而跧伏床玆,不省四到,應行職務,一切倚閣,一日二日,居然踰兩旬之久,銓衡重地,又豈容作臣養病之坊哉?晷刻虛縻,罪戾轉添,瀝懇祈免,不容少緩而瀆擾是懼,迄玆囁嚅,至於日昨,開政有命,天牌踵臨,而偃便床笫,再犯違傲,伏地悚蹙,益靡容措,今臣病狀,旣非時月之所可痊,則淟涊蹲冒,不早引退,上貽瘝曠之害,下速貪戀之譏,重爲累於淸朝之四維,誠非義分之所敢出也,玆不得不畢暴情實,仰干崇聽,而病裏神昏,言不成倫。伏乞聖慈,俯垂矜察,特將臣見帶銓任,劃卽鐫改,俾重公器,亦使臣安意調治,獲尋生路,千萬不勝大願,臣無任云云。答曰,省疏具悉。卿其勿辭,調理行公。
上在慶熙宮。停常參·經筵。
永安府院君大祥日,大殿,內閣·政院·藥房·朝廷二品以上·六曹堂上·大司諫口傳問安。答曰,知道。中宮殿,內閣·政院·藥房·朝廷二品以上·六曹堂上·大司諫單子問安。答曰,罔極。世子嬪宮,內閣·政院·藥房口傳問安。答曰,知悉。世孫宮,內閣·政院·藥房·朝廷二品以上·六曹堂上·大司諫口傳問安。答曰,知道。
趙秉常啓曰,合辭方張之時,憲府無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,事變假注書金龍銓,身病猝重,勢難察任,今姑改差,何如?傳曰,允。
金龍銓改差,代以卓宗述爲事變假注書。
鄭基一啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
趙秉常啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以執義李明緖,掌令成大璡·羅台晟,持平黃·李秉瑩牌不進罷職傳旨,傳于趙秉常曰,只推。
趙秉常啓曰,明日生進放榜時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
鄭基一,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·先蠶壇·雩祀壇·馬祖壇·漢江壇·司寒壇,壇上及四面紅箭門墻垣階砌,俱爲無頉,而南壇及祈雨壇,西邊紅箭門顚仆,厲壇,北邊紅箭門傾側,卽爲修改事,分付該監,而此後看護等節,另加申飭之意,敢啓。傳曰,知道。
趙秉常,以左右捕盜廳言啓曰,謹依本廳啓目判下批旨,罪人尹興祿,移送秋曹之意,敢啓。傳曰,知道。
義禁府啓目,熊川縣監裴化鳳矣原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,碧潼郡守沈樂臣矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓依允。
上在慶熙宮。停常參·經筵。
趙秉常啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
金陽淳啓曰,行左承旨鄭基一,右承旨南履懋,今日不爲仕進,竝卽牌招,何如?傳曰,允。
以檢閱朴齊憲·曺雲承牌不進罷職傳旨,傳于趙斗淳曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙斗淳曰,只推。
金陽淳啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
趙斗淳啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
以執義李明緖,掌令成大璡·羅台晟,持平黃·李秉瑩,正言洪羲錫·宋奎弼牌不進罷職傳旨,傳于趙秉常曰,只推。
以右承旨南履懋牌不進罷職傳旨,傳于金陽淳曰,只推。
以檢閱朴齊憲·曺雲承牌不進罷職傳旨,傳于趙斗淳曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙斗淳曰,只推。
趙斗淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以備邊司言啓曰,公忠兵使,移職已久,尙未交符,因此而北關事情,實多可悶,新兵使柳基常催促,使之不日辭朝,何如?傳曰,允。
刑曹啓目粘連,罪人尹興孫亦,渠以兇頑之類,敢生窮濫之心,潛入闕內,偸出紙物,行賊爲十餘次,贓物至近百卷,捕廳究問,旣已首實,本曹推覈,一辭遲晩,罪犯旣係一律,依例結案取招後稟處,何如?判付啓,究厥所爲,斷無可生之法,而蟣蝨之賤,何足責以人事乎?特爲減死,遠惡島限己身爲奴爲良如敎。
義禁府啓目粘連,向前沈樂臣亦,邊地守令之無得擅離,非但舊例莫嚴,抑亦新飭自別是白去乙,不待許題,徑先馳進,事體旣乖,輕率莫甚,以此照律,何如?判付。啓依允。又啓目粘連,向前裴化鳳亦,肅命已遲多月,辭朝宜趁不日,而二旬京邸,一味淹留,揆以法例,極爲稽忽,事當以通編所載,各其地限三年定配之律,嚴繩是白乎矣,間遘重疾,僅尋生路,囚供所陳,容或有據,以此照律,何如?判付。啓依允。
趙秉常,以刑曹言啓曰,罪人尹興祿査實啓目判付內,究厥所爲,斷無可生之法,而蟣蝨之賤,何足責以人事乎?特爲減死,遠惡島限己身爲奴事判下矣。謹依判付,罪人尹興祿,全羅道康津縣薪智島,限己身爲奴定配所,卽爲押送之意,敢啓。傳曰,知道。
上在慶熙宮。停常參·經筵。
藥房提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,在德萬戶金致河下直,長弓一張,長箭一部,片箭一部,筒兒一箇賜給。
趙秉常啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
鄭基一啓曰,右承旨南履懋,今日不爲仕進,卽爲牌招,何如?傳曰,允。
又啓曰,假注書嚴錫履,身病猝重,勢難察任,今姑改差,何如?傳曰,允。
傳于鄭基一曰,生進謝恩,當親受矣,該房知悉。
趙斗淳啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允
嚴錫履改差,代以金炳奎爲假注書。
趙秉常啓曰,大司憲宋稚圭在外,執義李明緖,掌令成大璡·羅台晟,持平黃·李秉瑩牌不進,監察茶時之意,敢啓。傳曰,知道。
以大司諫鄭鴻慶,正言洪羲錫·宋奎弼,執義李明緖,掌令成大璡·羅台晟,持平黃·李秉瑩牌不進罷職傳旨,傳于趙秉常曰,只推。
以右承旨南履懋牌不進罷職傳旨,傳于趙斗淳曰,只推。
兵曹口傳政事,五衛將加設單白㝡顯。
義禁府照目粘連,碧潼郡守沈樂臣矣本府議啓內,邊地守令之無得擅離,非但舊例莫嚴,抑亦新飭自別是白去乙,不待許題,徑先馳進,事體旣乖,徑率莫甚,以此照律,罪笞五十收贖,解見任別敍,私罪奉敎依允爲旀,功減一等爲良如敎。又啓目粘連,熊川顯監裴化鳳矣本府議啓內,肅命已遲多月,辭朝宜趁不日,而二旬京邸,一味淹留,揆以法例,極爲稽忽,事當以通編所載,各其地限三年定配之律,嚴繩是白乎矣,間遘重疾,僅尋生路,囚供所陳,容或有據,以此照律,罪笞四十收贖,附過還職,私罪奉敎依允。
甲午四月初五日辰時,上御興政堂。生進謝恩親受入侍時,行都承旨金陽淳,行左承旨鄭基一,左副承旨趙斗淳,右副承旨趙秉常,同副承旨李敦榮,假注書崔琠·嚴錫履,記事官曺雲承·洪說謨,直閣吳取善,待敎金學性,以次進伏,生員申友永·具鳳亮·宋京萬·都運珪·徐眉淳·許宿·金正秀·權培·金尙喬·鄭源植·申錫呂·安孝根·李淳耆·李㘾·李光洙·康壽苾·辛錫瑀·李寅稷·李海祥·韓啓源·羅時永·權始成·申泰魯·金毓·辛錫珩·崔鶴遠·鄭夔和·李允禎·李章溥·趙能夏·禹悅圭·李秉瑀·洪善周·許扆·朴齊近·李翼永·金錫雨·崔景南·姜在璣·朴致昊·金炳夏·金昺銖·朴潤元·趙秉駿·兪景煥·金炳麟·趙頤淳·權景祜·金鼎會·林道掄·李相珪·金養禎·洪淳穆·趙雲容·金彦湖·曺尙奎·文治協·邊相燉·林洪大·洪夔烈·白貞元·趙鍾植·金敎恒·申聲求·韓用海·李良栽·洪在膺·李守根·朴泳壽·宋哲仁·黃在沃·權執圭·金履玶·朴敦謙·金基鼎·李學愚·李獻榮·李章煥·柳敎睦·安永綏·李政八·文恒祚·元永鼎·朴鳳一·閔致萬·沈明奎·李鍾憙·李龍九·徐逈淳·權用奎·朱榮烈·黃仁爲·韓慶興·李熤·趙復大·金琦淳·白㝡顯·朴承圭·趙章鎬·李熺奎,進士宋達榮·丁興敎·宋迎泰·金世均·崔鶴崙·申冕直·趙宗弼·呂重燮·林尙元·崔世春·李最默·申錫禧·金衡根·李海祥·柳時應·南詢·鄭世百·朴齊韶·梁灌·金以玟·尹楀·金基鎭·鄭煥弼·姜仁漸·吳尙壽·崔復來·曺翼承·金道煥·李泰喬·朴希淳·柳基穆·朴齊萬·李寅鳳·申應朝·曺鶴承·尹滋應·金倫壽·成蓉默·徐肯輔·李參鉉·李應相·李甲淳·權·文瓘·宋敎煥·金蘅淳·姜桓·李泰愚·李恒錫·閔達鏞·尹慶善·李秉禮·尹致經·盧觀河·趙獻永·鄭道和·金鍵·洪配厚·鄭游·金棟赫·金洪龜·崔重顯·鄭在鳴·吳泰稷·愼相坤·李萬遠·徐相鼎·白膺鎭·洪幹燮·盧德奎·宋正熙·鄭來鳳·郭奎東·林錫圭·崔錫宗·金鍾鳴·宋晩載·全慶魯·權應夔·尹鍾岳·沈膺泰·姜奎鎭·韓鎭㝢·金翼遠·孫喆永·盧厚植·韓弼敎·鄭南徽·李觀模·兪淸柱·金敎性·申命濂·申在協·金秉鉉·金佑年·洪庚河·趙基淳·李東翼·李翼琦等,分東西序立訖。陽淳進前奏曰,後拜人,使之隨入乎?上曰,唯。陽淳出楹外,使後拜人隨入。上曰,八十以上,爲幾人乎?陽淳曰,生員臣白㝡顯,年今八十一矣,七十以上,則爲二人矣。命書傳敎曰,生員白㝡顯,五衛將除授。出傳敎琠出去頒布,上曰,承旨一員,何不入來乎?基一曰,以身病牌不進矣。上曰,南履懋乎?基一曰,然矣。上曰,新恩使之肅拜,可也。基一進前奏曰,待敎與上番翰林,以後拜當出去矣。上曰,唯。贊儀唱四拜,生進及後拜人,竝行四拜禮,陽淳進前奏曰,前此或有先正子孫賜樂之例矣。上曰,先賢及大臣子孫抄入,可也。上曰,宣醞使之催促擧行,仍宣醞訖。上曰,後拜中最後立嘉善者,誰也?基一曰,趙冀永也。上曰,曾經承旨乎?基一曰,然矣。陽淳進前奏曰,賜樂人今方抄入,而朴周壽至親齊近,趙萬永侄秉駿,李鼎臣弟鼎賢,亦爲參榜矣。上曰,一體擧行,可也。上曰,大臣子孫誰也?陽淳曰,皆是儒賢子孫也。上曰,儒賢子孫,誰也?陽淳曰,先正臣鄭汝昌後孫煥弼,先正臣李彦迪後孫海祥,先正臣宋浚吉後孫正熙也。命書傳敎曰,進士宋正熙·李海祥·鄭煥弼·李鼎賢,生員朴齊近·趙秉駿,竝賜樂。出傳敎琠出去頒布。上曰,生員進士各五人,以次進前,奏職姓名,可也。友永·達榮等,以次進前,上曰,入侍而退者,先爲賜樂,可也。陽淳進前奏曰,李鼎賢有身病,不得入來云,賜樂何以擧行乎?上曰,自外擧行,可也。上曰,賜樂人使之行禮。基一曰,入侍畢後,行禮似好矣。陽淳進前奏曰,五衛將無見窠,當加設乎,當作窠乎?上曰,加設,可也。上曰,行禮何不擧行乎?基一曰,賜樂生·進,似未及入侍矣。陽淳曰,賜樂生·進,使之先爲入侍乎?上曰,唯。正熙等,先爲進前退出,行賜樂後四拜禮,至㝡顯,上曰,此是五衛將除授人乎?基一曰,然矣。敦榮讀奏五衛將望單,仍書判付訖,又爲讀奏,琠出去頒布,最顯跪呈肅單,敦榮讀奏訖,最顯退出,行四拜禮,至泳壽,上曰,誰之子乎?泳壽曰,朴龍成之子也。至相坤,上曰,童蒙進士乎?基一曰,然矣。上曰,居慶尙道乎?基一曰,居京矣。至淳穆,上曰,誰之子乎?基一曰,前承旨臣洪鍾遠之子也。至扆,上曰,何字乎?基一曰,屛扆之扆字也。至善周,上曰,誰之子乎?基一曰,南原府使臣洪錫謨之子,判書臣洪羲俊之孫也。至章鎬,上曰,誰之子乎?基一曰,尙州牧使臣趙基復之子也。生·進以次退出,上曰,史官就座。仍命退,諸臣以次退出。
上在慶熙宮。停常參·經筵。
夜自一更至初七日開東,灑雨下雨,測雨器水深六分。
鄭基一啓曰,大司憲宋稚圭在外,執義李明緖,掌令成大璡·羅台晟,持平李秉瑩呈辭,黃未肅拜,監察茶時之意,敢啓。傳曰,知道。
又啓曰,右承旨南履懋,同副承旨李敦榮,今日不爲仕進,竝卽牌招,何如?傳曰,允。
備忘記公忠兵使柳基常下直,長弓一張,長箭一部,片箭一部,筒兒一箇賜給。
趙斗淳啓曰,臣斗淳,依定式進詣香室,奉審香祝櫃·祝板袱子,則精潔之意,敢啓。傳曰,知道。
鄭基一啓曰,假注書崔琠,身病猝重,勢難察任,今姑改差,何如?傳曰,允。
崔琠改差,代以李鼎敍爲假注書。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于李敦榮曰,只推。
李敦榮啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
傳于鄭基一曰,兩司臺諫,竝許遞,前望單子入之,待下批,牌招察任。
臺諫前望單子入之,大司憲宋冕載,執義朴宗吉,掌令黃浩民·朴基旭,持平李殷相·韓鎭庭,大司諫趙秉常,司諫柳幼獜,獻納宋應龍,正言柳榮五·徐元淳落點。
以執義·司諫前望,傳于鄭基一曰,朴宗吉蕩滌敍用,柳幼獜敍用。
李敦榮啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,徐萬淳落點。
正言徐元淳啓曰,臣言議風采,本不合於淸朝耳目之任,而薇垣除旨,忽下於千萬夢想之外,義重叨謝,雖不得不張皇出肅,而第臣於合啓中,私義之有不可聯參者,在前如臣情地者,援例陳籲,擧蒙體諒,則今臣處義,宜無異同,請命遞斥臣職。答曰,依啓。
傳于李敦榮曰,留院公事入之。
以右承旨南履懋牌不進罷職傳旨,傳于鄭基一曰,只推。
以慶尙監司徐憙淳狀啓,薦新生竹笋,限內不得封進,惶恐待罪事,傳于李敦榮曰,勿待罪事,回諭。
鄭基一,以禁衛營言啓曰,本營哨官方順翰,身爲領軍哨官,擅離直所,大關師律,嚴棍汰去之意,敢啓。傳曰,知道。
上在慶熙宮。停常參·經筵。
自開東至人定,灑雨下雨,測雨器水深七分。
自人定至初八日開東,灑雨下雨,測雨器水深六分。
李敦榮啓曰,行大司憲宋冕載未肅拜,執義朴宗吉,掌令朴基旭在外,掌令黃浩民,持平李殷相·韓鎭庭傳旨未下,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
金陽淳啓曰,來十一日,輪對日次矣,敢稟。傳曰,當次人受點,後日次待令。
又啓曰,行右承旨徐萬淳,右副承旨趙斗淳,今日不爲仕進,竝卽牌招,何如?傳曰,允。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于金陽淳曰,只推。
金陽淳啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
以司諫柳幼麟,正言柳榮五,掌令黃浩民,持平李殷相·韓鎭庭牌不進罷職傳旨,傳于南履懋曰,只推。
傳于南履懋曰,臺諫有闕之代,前望單子入之。
正言前望單子入之,李源一落點。
南履懋啓曰,今此式年文武科覆試時,監試官當爲備員,而獻納宋應龍,正言李源一在外,無以備員受點,何以爲之?敢稟。傳曰,許遞,前望單子入之。
臺諫前望單子入之,獻納李家淳,正言金樂周落點。
南履懋啓曰,今此式年文武科覆試時,監試官當爲備員,而獻納李家淳,正言金樂周在外,無以備員受點,何以爲之?敢稟。傳曰,許遞,前望單子入之。
臺諫前望單子入之,獻納李在鶴,正言李竣祜落點。
以右副承旨趙斗淳牌不進罷職傳旨,傳于金陽淳曰,只推。
金陽淳,以禮曹言啓曰,今此甲午式年文科覆試講經試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此甲午式年文科覆試講經試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又以禮曹言啓曰,大小科陳試人,草記許赴事,曾有定式矣。戊子式年文科初試入格幼學韓致履,同年秋到記殿講入格直赴會試幼學金在根,庚寅年春到記殿講入格直赴會試進士姜元默,同年通讀初試入格幼學李憲奎,辛卯式年文科初試入格幼學林卓·金奎煥·李在源·朴儀漢·趙龍相,俱爲陳試,故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此式年文科覆試講經之意,敢啓。傳曰,知道。
又以禮曹言啓曰,今此甲午式年文科覆試講經一所,設場於本曹矣,上直郞廳,依例移直朝房之意,敢啓。傳曰,知道。
南履懋,以兵曹言啓曰,今此甲午式年武科覆試時,試官望中,時無職名人,依例口傳付軍職,何如?傳曰,允。
兵曹口傳政事,副司果單徐元淳。
南履懋,以兵曹言啓曰,武科覆試試官,當爲擬入,而當品中可擬之人乏少,堂上曾經兵使及嘉善水使,竝擬以入之意,敢啓。傳曰,知道。
又以備邊司言啓曰,卽見東萊府使朴大圭狀啓,則枚擧訓別等手本,以爲,倭大舡二隻,飛舡二隻到館,問情則對馬州主胤子義章,奉公命習熟通信事務次,歸于本州,故依例告知,差給假使出來,請依丙申例許接,而取考府上謄錄,則順治丙申,島主平義成及其子義眞,自江戶護信使到馬州也,別送差倭,雖有許接之已例,今則旣非護還,不可援此,且義章,旣有年例送使,則今此別送,係是規外,倭情狡詐,極爲痛駭,令任譯等,嚴辭責諭,使卽還送,而事係邊情,請令廟堂稟旨,分付矣。別送之擧,無論島主與義章,其規外一也,雖以丙申許接爲說,而事與今異,不合援據,其在嚴條約防後弊之道,決不可以彼輩請懇,違例闊狹,卽令任譯,據理責諭,使速退還之意,分付,何如?傳曰,允。
上在慶熙宮。停常參·經筵。
自開東至人定,灑雨下雨,測雨器水深六分。
自人定至夜四更,灑雨下雨,測雨器水深四分。
李敦榮啓曰,行大司憲宋冕載,掌令黃浩民,持平李殷相·韓鎭庭試所進,執義朴宗吉,掌令朴基旭在外,監察茶時之意,敢啓。傳曰,知道。
南履懋啓曰,右副承旨趙斗淳,今日不爲仕進,卽爲牌招,何如?傳曰,允。
李敦榮啓曰,御營大將李惟秀,以武科覆試二所試官,今方慕華館出去矣,所佩命召及兼帶左邊捕盜大將命召大將牌·傳令牌,何以爲之?敢稟。傳曰,仍佩往來。
又啓曰,行都承旨金陽淳,左副承旨南履懋式暇,行左承旨鄭基一,行右承旨徐萬淳不爲仕進,右副承旨趙斗淳牌不進,院中只有臣一人,伴直無人,行右承旨徐萬淳,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,金弘根·朴來謙·朴英載·朴容壽·韓鎭㦿落點。
李敦榮啓曰,伴直無人,新除授同副承旨朴英載,卽爲牌招,何如?傳曰,允。
又啓曰,同副承旨朴英載在外,伴直無人,右副承旨朴容壽,卽爲牌招,何如?傳曰,允。
以右副承旨趙斗淳牌不進罷職傳旨,傳于李敦榮曰,只推。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李敦榮曰,只推。
李敦榮啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李敦榮曰,只推。
以江原監司趙容和狀啓,金化等邑人,命燒死事,傳于李敦榮曰,許多人命之燒死,聞甚矜惻,元恤典外,別加顧助,燒死人,如有生前身還布,竝蕩減事,分付。
李敦榮,以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以武一所試官意啓曰,臣所今日開場,而應付擧子當爲八十四人內,有頉未付者一人,無緣不赴者二十二人,實數六十一人,辛卯式年陳試一人,合爲六十二人矣,先自天字至地字半字,木箭試取之意,敢啓。傳曰,知道。
又以武二所試官意啓曰,臣所今日開場,擧子捧單數,自天字至地字半字合爲五十九人矣,先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子五十九人內,三矢入格九人,二矢入格三人,一矢入格二人,合爲十四人矣,日暮姑停之意,敢啓。傳曰,知道。
上在慶熙宮。停常參·經筵。
李敦榮啓曰,行大司憲宋冕載,掌令黃浩民,持平李殷相·韓鎭庭試所進,執義朴宗吉,掌令朴基旭在外,監察茶時之意,敢啓。傳曰,知道。
又啓曰,臣敦榮,入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以右副承旨朴容壽牌不進罷職傳旨,傳于李敦榮曰,只推。
李敦榮啓曰,同副承旨朴英載,時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望單子入之,李穆淵落點。
李敦榮啓曰,行都承旨金弘根,行左承旨朴來謙,同副承旨朴容壽不爲仕進,右承旨韓鎭㦿試所進,左副承旨李穆淵未肅拜,院中只有臣一人,伴直無人,同副承旨朴容壽,卽爲牌招,何如?傳曰,允。
又啓曰,同副承旨朴容壽牌不進,伴直無人,左副承旨李穆淵,所當牌招,而拘於廳規,不得請牌,何以爲之?敢稟。傳曰,牌招。
以同副承旨朴容壽牌不進罷職傳旨,傳于李敦榮曰,只推。
李敦榮啓曰,左副承旨李穆淵牌不進,伴直無人,同副承旨朴容壽,旣有只推之命,卽爲牌招,何如?傳曰,允。
以左副承旨李穆淵牌不進罷職傳旨,傳于李敦榮曰,只推。
李敦榮啓曰,同副承旨朴容壽再牌不進,伴直無人,左副承旨李穆淵,旣有只推之命,所當更爲牌招,而拘於廳規,不得請牌,何以爲之?敢稟。傳曰,更爲牌招,如有違牌,勿爲呼望。
又啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李敦榮曰,只推。
以同副承旨朴容壽再牌不進罷職傳旨,傳于李敦榮曰,只推。
李敦榮,以文二所試官意啓曰,五試官柳季麟,猝患關格,症勢萬分危急,不得已擔舁出送,而莫重國試,試官不備,無以捧講,極爲悚悶,緣由,敢啓。傳曰,知道。
李敦榮啓曰,卽見文科覆試二所草記到院者,則參試官柳季麟,身病危急,擔舁出送,試官不備,無以捧講云,病勢雖曰,危急,鎖院本自嚴重,該試官之遽出試圍,事未前有,大違經法,所當重勘,而本院請推之外,無他可施之罰,何以爲之?而雖以諸試官言之,不待經稟,徑先出送,亦甚未安,竝從重推考,原試望,令該曹付標以入,何如?傳曰,允。從重推考。
又啓曰,明日次對,兩司當爲進參,除在外·試所進去外,呈告人員,待開門牌招,何如?傳曰,允。
兵曹口傳政事,護軍徐萬淳,副護軍趙斗淳,以上竝單付。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,贈諡文貞公朴宗甲延諡,今月十七日,定行於水原府云矣,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子三人內,一矢入格一人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十三人內,三矢入格十一人,二矢入格十八人,一矢入格六人,昨日入格十四人,合爲四十九人矣,木箭今已畢試,鐵箭鱗次試取之意,敢啓。傳曰,知道。
上在慶熙宮。停常參·經筵。
藥房都提調沈象奎,提調金學淳,左副承旨李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
朴來謙啓曰,行大司憲宋冕載,掌令黃浩民,持平李殷相·韓鎭庭試所進,執義朴宗吉,掌令朴基旭在外,監察茶時之意,敢啓。傳曰,知道。
又啓曰,同副承旨朴容壽,今日不爲仕進,卽爲牌招,何如?傳曰,允。
傳于朴來謙曰,大臣·備局堂上引見。
李穆淵啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
又啓曰,行吏曹判書洪奭周,參判金道喜牌不進推考傳旨,今方捧入,而開政命下之後,如是違牌,事甚未安。參議李嘉愚試所進去,判書·參判,竝更牌招,何如?傳曰,允。
有政。吏批,行判書洪奭周陳疏,參判金道喜進,參議李嘉愚試所進,左副承旨李穆淵進。啓曰,行判書洪奭周陳疏入啓,參議李嘉愚試所進,小臣獨政未安,何以爲之?敢稟。傳曰,仍爲之。以姜橒爲弼善,鄭基一爲左尹,徐英淳爲刑曹參議,李載信爲漢城主簿,安季良爲引儀,祭酒單宋穉圭,學錄單崔在燁,故牧使金基豐贈吏參例兼,故縣監金安默贈吏議,故郡守金聖梓贈僕正,已上義州府尹金景善三代,故郡守金峻岳贈兵參例兼,故縣監金允升贈左承旨,故通德金應燮贈僕正,已上前公忠兵使金相順三代。
兵批,判書徐耕輔,參判李基栽病,參議洪祐爕入直進,參知李寅敎病,行左承旨朴來謙進。以金希泰爲水原監牧官,同知單李膺培,護軍金陽淳·鄭基一·朴宗琦,副護軍南履懋·朴英載·鄭鴻慶·金相龍,副司直李明緖·鄭藎·成大璡·羅台晟·柳致明·宋應龍·李家淳·黃·李秉瑩,副司果宋奎弼·李源一·金樂周·洪羲錫,以上竝單付。
吏批,再政。左尹單金熙華,右尹單鄭基一。
以同副承旨朴容壽牌不進罷職傳旨,傳于朴來謙曰,只推。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李穆淵曰,只推。
以司諫柳幼麟牌不進罷職傳旨,傳于朴來謙曰,只推。
以平安監司鄭元容狀啓,博川郡守崔尙權遭父喪事,傳于李穆淵曰,令該曹口傳差出,催促下送。
李穆淵,以內醫院都提調·提調意啓曰,副提調金弘根,今日問安,不爲仕進,卽爲牌招,何如?傳曰,允。
又以侍講院言啓曰,新除授弼善姜橒,時在慶尙道慶州地,書筵入番事緊,斯速乘馹上來事,下諭,何如?傳曰,許遞,前望單子入之。
朴來謙,以兵曹言啓曰,本曹正郞李寅臯,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,宣傳官白殷鎭,時帶別軍職,職務相妨,五衛將康炳奎·池濟穆,文臣兼宣傳官李鳳純,俱以病難供職,呈狀乞遞,竝改差,何如?傳曰,允。
又以武一所試官意啓曰,臣所今日木箭應射擧子五十九人內,三矢入格二人,二矢入格五人,一矢入格九人,昨日入格一人,合爲十七人矣。木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子八人內,三矢入格八人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子九人內,三矢入格九人矣。鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子十七人內,一矢入格二人矣。片箭今已畢試,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子十七人內,貫一中入格一人,邊一中入格四人,合爲五人矣。鳥銃今已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子六人內,無一人得中矣。騎芻今已畢試,騎槍鱗次試取,而無一人應試,故仍爲開講試取之意,敢啓。傳曰,知道。
又以武一所試官意啓曰,臣所今日應講擧子十七人內,入格十四人矣。各技皆已畢試,今方修正榜目之意,敢啓。傳曰,知道。
李穆淵啓曰,試官之出榜詣闕例也,而武一所監試官趙秉常·黃浩民,謂有身病,自外徑歸,事甚未安。竝推考,何如?傳曰,允。
朴來謙,以武二所試官意啓曰,臣所今日鐵箭應射擧子四十九人內,三矢入格八人矣,日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子四十一人內,三矢入格三十五人,二矢入格五人,一矢入格一人,昨日入格八人,合爲四十九人矣。鐵箭畢試,片箭鱗次試取,而元貫革外,加設六貫革之意,敢啓。傳曰,知道。
又以武二所試官意啓曰,臣所今日片箭應射擧子四十九人內,貫一中入格二人,邊一中入格三人矣。片箭今已畢試,鳥銃鱗次試放,而元貫革外,加設二貫革之意,敢啓。傳曰,知道。
又以武二所試官意啓曰,臣所今日鳥銃應放擧子四十六人內,貫一中邊一中入格二人,邊二中入格五人,貫一中入格三人,邊一中入格十二人,合爲二十二人矣。鳥銃畢試,騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子二十六人內,二中入格一人,一中入格二人矣,日暮姑停之意,敢啓。傳曰,知道。
行吏曹判書洪奭周疏曰,伏以臣,頃因賤疾,猥控微懇,伏枕攢手,顒俟恩諒,及承批旨,許以調理,臣仰戴洪私,俯怵常分,且感且悚,不敢再瀆,泯默跧蹙,今又有日于玆矣。顧臣病情,積有源委,風濕所祟,徧體流注,舊腫未完,新腫繼起,自小成大,愈出愈肆,根核之堅,疼痒之苦,行坐之艱,飮啖之妨,一直是前日樣子,而間又不戒風寒,頑痰乘虛,胸膈痞懣,溏泄大作,筋骸之不能支持,神精之末由收拾,又不啻日趨而日下矣。天官之長,爲任綦重,一或瘝廢,百職受病,雖古昔名碩之素著衡鑑者,必須孜孜訪問,夙夜究心,如呂蒙正之夾袋,裵行儉之長名榜,始可以儲才待用,隨器授任,而獲免於倉卒僨誤之歸,況以臣聾瞽冥擿,百無所曉,而又重以疾病癃廢,神識迷瞀,杜門深居,漫不經心於職事,又將何以自逭於辜恩敗官之誅乎?今臣病狀,固無望彈束於時月之內矣。設或仰藉恩庇,漸就蘇完,以刀圭呻囈之餘,驟使之登政席而握銓筆,芒芒然欲行其所未嘗講之事,將不啻如鶢鶋之聞鍾鼓,四顧駭慄,而莫知所適矣。臣身狼狽,不惶自恤,其將如群譏衆嗤之貽累於淸朝,何哉?然此猶屬臣緩聲之呼耳。至於目下症形,萬萬無跬步蠢動之勢,而開政有命,天牌洊臨,坐逋恩召,若無嚴畏,病裏惶阨,益靡容措,情窮事迫,又犯溷擾,煩猥嫚蹇,臣自知罪。伏乞聖慈,俯垂鑑諒,亟遞臣見帶銓任,仍勘臣久瘝屢瀆之罪,俾天職無曠,具僚知警,千萬幸甚。臣無任云云。答曰,省疏具悉。一時之症,自當卽差,何爲輒思遞解乎?勿辭,安心調理。
甲午四月初十日辰時,上御興政堂。藥房入診,大臣·備局堂上引見入侍時,都提調沈象奎,提調金學淳,左副承旨李穆淵,假注書金炳奎,記事官曺雲承·洪說謨,直閣吳取善,行左承旨朴來謙,假注書李鼎叙,事變假注書卓宗述,知中樞府事朴綺壽,右參贊金箕殷,兵曹判書徐耕輔,知中樞府事洪命周,禮曹參判朴晦壽,以次進伏,醫官金壽仁·李亨基·金珪·李顯養,進伏楹外訖。象奎曰,日前之雨,及時洽然,而尙未開霽,朝氣不佳,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,入診置之,次對爲之。象奎曰,卽見江原監司趙容和所報,則以爲,本道詳定用下,比益節省,數年來漸次贏餘,錢合爲六千五百四十六兩零,就此中五千兩,依庚寅例作還,自明年爲始,分留取耗,其餘一千五百四十六兩零,則來頭用下次,姑爲留置,而此後用餘,亦令量宜添作爲辭矣。詳定餘在之作穀會錄,可見節濫備豫之義,且有庚寅已例,依所報施行,何如?上曰,依爲之。出擧條象奎曰,前持平李秉瑩上疏批旨內,所陳令廟堂稟處事,命下矣。取見其疏本,則其一,奢侈爲消財之尾閭,先自宮闈,克行節省,痛革侈風,且百官章服之朝服官服,所用不一,軍服·戎服,爲弊甚鉅,虎鬚雀羽,無補於事,朱笠紗笠,無稽於古,另行更張,刪其繁文,而紬苧綿布,爲我國土産,若不能一朝變更,則無寧皆用本土之産,秩高者外,毋得用緞屬,各營褊校,則用冬木夏苧,定爲新制事也。其一,貪饕爲戕民之本,守令之著績現贓者,旌別勸懲,俾爲勉勵事也。其一,朝士之騶從太濫,各營之無名付料,竝行除減事也。其一,冗官與各司吏額,量宜裁減事也。臣頃於雉鮮停減命下之初,敢以節用,爲愛民之本,有所陳達於前席者,而節用之要,又莫先於祛奢,雖在全盛殷富之時,一爲侈汰而不節,則以秦·隋之厚盈,旋底蹙喪,此必至之驗。況當歉荒匱乏,公私哀痛之日,尙循豐豫之習,不爲抑損之道,此卽孟子所謂無政事,則財不足者也。然則國之政事,豈有急於節用者乎?此誠今日上下之所共憂歎,而臺臣奢侈消財之論,切中時病,伏願先自宮闈,益昭儉德,制節謹度,不作無益,俾風俗有所觀感,則財由是可裕,民由是可足。昔東漢馬廖之上疏曰,百姓不足,起於世尙奢靡,故元帝罷服官,成帝御浣衣,哀帝去樂府。然而侈費不息,至於衰亂者,百姓從行不從言也,此言甚切,可以爲鑑。又魏毛玠·崔琰,竝典選擧,用皆淸正之士,務以儉率人,一世翕然,莫不勵行,至乃垢衣弊車,無敢美食,吏潔於上,俗異於下,前史美之,如此者亦豈非臣等之責?愧忸每切,殆無以自措也。公私衣物之禁用紋緞,向已有仰奏,而朝士章服之合有等級,軍校衣裝之宜用土産,此亦近日朝議之所講究者。今若申明事目,嚴其階限,則庶可有革弊之道,至於虎鬚·雀羽·朱笠·紗笠之合刪繁文,曾在先朝,已有建白收議之擧,而特以古制之難於更張,竟寢不行。今亦無以遽決其當否,此則博詢於諸備堂,各陳意見後,謹當議于原任大臣,從長稟處,奬績懲貪,最係治忽,故褒賞之重,贓律之嚴,皆有定制。近因黜陟之不明,以致勸懲之無聞,若使按道者,殿最必公,秉銓者,激揚必明,則漢朝之增秩賜金,淸河之擧正姦贓,今豈亦無之,而生民休戚,實係於此,另飭中外,毋視具文,實心對揚。朝士騶率之多濫,亦係侈習之一端,視品定數,亦有舊典,申明恪遵,俾無踰越,各營之無名付料,此以私隷而冒費軍食事,則猥屑而亦係謬弊,旣至上聞,亟宜禁斷,分付各該將臣,勿復徇顧,卽竝査革,汰冗官減吏額之論,非曰不可,而官則自前屢行省減,到今別無更議,吏則加出名色,方令漸次除祛,此際又減元額,不無騷擾窒礙之端,置之,何如?上曰,依爲之。出擧條象奎曰,稅穀之執籌定船,勘合裝納事目,極其嚴密,如有故敗·和水·防納·欠縮等奸弊,則劃卽用律,莫之或貸,蓋非但爲犯者伸法而已,卽重國賦也,惜民力也。已往之不敢犯,由於畏法,而到今犯之者多,而法又不行,則何憚而不爲如右之奸弊?末流之患,又將何屆?粒粒辛苦,皆民膏血,而乃任船漢輩操弄隱沒,作爲惟意估利之資,若此不已,則國計民命,便係於此輩掌握之內,古今天下,寧有是哉?思之及此,不覺髮豎,雖以該廳未捧條言之,辛卯。壬辰兩年欠縮,至爲數千石之多,謂以元納未收,還督該道云。凡未收云者,卽初不如數裝發之謂,而船漢,旣準數上來之後,以渠之作奸,所欠諉諸本邑,未收將欲再徵於民間,究厥設心,斷殺無赦,亟令該廳,其欠縮諸船漢,刻期嚴督,一一準捧後,査出其作奸,最多數者,隨卽用法,以存國綱,以謝民心。此實懲一礪百,生道殺人之政,故竝此仰達矣。上曰,依爲之。出擧條象奎曰,鎖院法意,嚴重,何如則設有急猝事故,稟旨變通,然後始可出送出來,而昨日文科覆試講經二所參試官柳季麟,以其身病危急,至於出送云,事未前有,大關後弊,雖因喉院啓辭,竝被重推,而其不善周旋,有違經法之失,不可薄勘而止,該所上試官與監試官,事過後,竝施譴罷之典,恐不可已也。上曰,依爲之。出擧條象奎曰,詞訟滯務可悶,京兆呈告堂上許遞,竝與刑曹參議有闕之代,政官牌招,開政差出,何如?上曰,依爲之。出擧條象奎曰,御將李惟秀父母墳山,在於始興·楊州等地,而久未省掃,方且有事,切欲下去,而武將無呈辭之例,每有筵稟後許由之事矣。往返似不過七八日,特爲許施似好,故敢此仰達矣。上可之。上曰,大臣就座,諸宰奏事。學淳等曰,別無可奏之事矣。來謙曰,今日賓對,臺諫無進參之員,事甚未安。違牌人推考,何如?上曰,依爲之。出擧條上曰,史官就座,大臣先退。仍命退,諸臣以次退出。
上在慶熙宮。停常參·經筵。
李敦榮,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李敦榮啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
朴來謙啓曰,同副承旨朴容壽,今日不爲仕進,卽爲牌招,何如?傳曰,允。
又啓曰,假注書李鼎敍,身病猝重,勢難察任,今姑改差,何如?傳曰,允。
李鼎敍改差,代以徐耆淳爲假注書。
徐耆淳在外,代以趙秉恒爲假注書。
李穆淵啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李穆淵曰,只推。
朴容壽啓曰,行大司憲宋冕載,持平李殷相·韓鎭庭試所進,執義朴宗吉,掌令朴基旭在外,黃浩民牌不進,監察茶時之意,敢啓。傳曰,知道。
以大司諫趙秉常,司諫柳幼麟,掌令黃浩民牌不進罷職傳旨,傳于朴容壽曰,只推。
弼善前望單子入之,金大坤落點。
李穆淵,以侍講院言啓曰,新除授弼善金大坤,時在慶尙道昌寧地,書筵入番事緊,斯速乘馹上來事,下諭,何如?傳曰,許遞,前望單子入之。
弼善前望單子入之,鄭琦和落點。
吏曹口傳政事,以李義會爲博川郡守。
李敦榮啓曰,命召親納例也,而前兵曹判書徐耕輔,謂有身病,使其軍官替納,事甚未安。推考,何如?傳曰,允。
又啓曰,吏曹郞廳來言,兵曹判書有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書洪奭周受由,參議李嘉愚試所進去,參判金道喜病不來,不得開政云,參判金道喜,卽爲牌招,何如?傳曰,允。
有政。吏批,行判書洪奭周受由,參判金道喜進,參議李嘉愚試所進去,右副承旨李敦榮進。啓曰,行判書洪奭周受由,參議李嘉愚試官進,小臣獨政未安,何以爲之?敢稟。傳曰,仍爲之。以沈能岳爲兵曹判書,尹致誼爲典設別提。
兵批,判書沈能岳未肅拜,參判李基栽病,參議洪祐爕入直進,參知李寅敎病,同副承旨朴容壽進,同知文昌琦,僉知白殷鎭,大護軍徐耕輔,副司直金大坤·姜橒,以上竝單付。
吏批,再政。以朴宗薰爲禮曹判書,沈能岳爲軍器提調,訓鍊都監提調沈能岳,禁衛提調沈能岳,御營提調沈能岳,以上竝單付。
朴容壽啓曰,新除授兵曹判書沈能岳,卽爲牌招,傳授命召,何如?傳曰,允。
以平安監司鄭元容啓本罪人趙濟倫肅川府到配事,傳于朴容壽曰,放送事,分付。
朴容壽,以刑曹言啓曰,因肅川府定配罪人趙濟倫到配啓本,放送事,分付事,書下矣。謹依書下,趙濟淪,卽爲放送後,徒流案頉下之意,分付道臣,何如?傳曰,允。
又以武二所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子六人內,一中入格一人,昨日入格三人,合爲四人矣,騎芻今已畢試,騎槍當爲試取,而無一人應試者,仍爲捧講之意,敢啓。傳曰,知道。
又以武二所試官意啓曰,臣所今日應講擧子二十一人內,入格十四人矣,各技皆已畢試,今方計劃,修整榜目之意,敢啓。傳曰,知道。
朴容壽啓曰,試官之出榜詣闕例也,而武二所監試官宋冕載·李在鶴,謂有身病,自外徑歸,事甚未安。竝推考,何如?傳曰,允。
朴容壽,以兵曹言啓曰,今四月十一日武臣賓廳武經講書日次,而中日相値,不得爲之之意,敢啓。傳曰,知道。
又以備邊司言啓曰,頃以北關設鑄事,有所筵奏行會矣。卽見咸鏡監司權敦仁狀啓,則以爲,本道,昨秋歉荒,民情艱難,今若設鑄採銅,工役繁興,則貿遷者日轃,峙藏者專利,物之翔貴,民之艱食,在所當念,且甲山處在絶峽,土廣人稀,農多遺利,而一自銅礦之開,淳俗變以爲詐,逐末多於務本,公設礦所,許民採取,則人情趨利,如就益下,農作興功,必遜於前,度支支計,雖曰,當亟,本道事勢,若是難便,請令廟堂,更爲稟處矣。雖曰,因地之産,卽山而鑄,費省而事便,第未知本道事情之果如何矣。道臣今以穀貴民艱,難以設鑄之狀,爲此馳聞,則豈可以本欲省便者,反使擾害乎?特準所請,寢前指揮之意,卽爲分付,何如?傳曰,允。
兵曹判書徐耕輔疏曰,伏以臣,冒據匪據,恬若固有,侍衛則進,政事則進,一日二日,居然自秋而涉夏,是豈臣才足以勝堪,病足以强策而然哉?始則恩出特簡,感激居先也,終焉事會相仍,瀆擾是懼也,每自循省,怵焉若驚,求解一念,未嘗食息而有間也。臣本一書生也,兵衛畫戟,進退靺韋,眞所謂不衷之服,雖無必辭之情,難强之實,尙不敢淟涊遲回,久冒於本分之外,況其才不心從,而醜拙漸露,病與齒添,而瘝曠最甚者乎?噫,有官守者,不得其職則去,今臣所叨,是何等重任也,而受命以來,所修擧者何事,所對揚者何事?若有以此而詰於臣者,則臣誠無辭可復,而惟有騂發於面耳,以言乎政注,則流品無別,奔競成俗,而官方之不古,非臣所可挽回也,以言乎曹儲,則流來之假貸,徒存虛簿,歲入之錢帛,每愆常期,而需用之不繼,非臣所可整頓也。但見百務泮渙,如水益下,駸駸有難支之勢,此實臣之無狀,全不事事,苟且因循,致使之然,已試之跡,若是蔑效,縱復虛縻,寧可責成?審如是也,則朝家所以處臣者,庶不待臣言之畢矣。且臣年迫桑楡,衰疾畢具,視官昏耗,而尋丈之間,不辨誰某,神舍迷懵,而立談之頃,忽忘先後,癃朽如此,何事可做?重以風痺所注,脚膝拘攣,忙時行步,蹣跚不前,櫜鞬在身,汗喘俱發,齊速之地,罔措者屢矣,此皆在列者之所共覩也,臣焉敢誣也?旣不能期會於簿書,又無以自力於陳就,其將何所藉手,而晏然以見職自居乎?臣之一身,卽造化陶甄中物,仕之聖恩也,已之聖恩也,其進也紆以殊渥而榮寵之,其去也憐其衷懇而體諒之,是其爲天地父母終始生成之澤也,臣亦宜去而去,得免於大僨誤之歸者,是臣之至願也厚幸也,而不報之報,亦惟在是,玆敢齋沐具疏,仰瀆崇聽,言實由中,讓非飾外。伏願聖上,諒臣必辭之義,察臣難强之狀,所帶本兵之任,亟賜遞改,使職事無曠,私分獲安,千萬顒祝,臣無任云云。答曰,省疏具悉。所請依施。
上在慶熙宮。停常參·經筵。
朴容壽啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
李穆淵啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
趙秉恒在外,代以尹敎成爲假注書。
李穆淵啓曰,右尹鄭基一,除拜後過三日,不爲出肅,依定式,推考警責,仍卽牌招察任,何如?傳曰,允。
朴容壽啓曰,兵曹判書沈能岳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書沈能岳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書沈能岳疏批已下,卽爲牌招,傳授命召,何如?傳曰,允。
又啓曰,行大司憲宋冕載,掌令黃浩民牌不進,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李穆淵曰,只推。
以大司諫趙秉常,司諫柳幼麟,獻納李在鶴,掌令黃浩民牌不進罷職傳旨,傳于朴容壽曰,只推。
朴容壽,以禁府言啓曰,公忠監司趙秉鉉狀啓內,光州牧使趙雲明罪狀,令攸司稟處事,啓下矣。趙雲明,時在任所云,依例發遣府羅將拿來,何如?傳曰,待待命拿囚。
又以義禁府言啓曰,慶尙監司徐憙淳啓本內,密陽府使李鼎民罪狀,令攸司稟處事,啓下矣。李鼎民時在任所云,依例發遣府羅將拿來,何如?傳曰,待待命拿囚。
兵曹判書沈能岳疏曰,伏以臣,待罪宗伯之任,今已三朔于玆矣。職事稍閒,瘝廢猶多,居常愧懼,行將丐免,忽於夢想之外,遽授臣以兵曹判書者,庚牌儼臨,授符有命,臣於是乎伏地悸恐,神爽遁散,實不知措躬之所也。噫,是任也,卽周官大司馬之職,而古所稱中權之帥也,統六師而平邦政,董九法而總戎事,掌庫部鹵簿之儀典,武官選授之政,其爲任之綦重,尤別於六官之長,故朝家之所以棆選委畀也,難愼鄭重,倘非地望素重,名實相符者,則莫宜居之,曷嘗以如臣庸陋,苟然濫授,殆若閒司漫職之按例備員者乎?臣本無似,百不猶人,而偏蒙寵渥,內外歷揚,罔非踰濫,而恬若固有,臣豈以前日所受,謂可以可堪而受之乎?恩命隆摯,義分是懼,每當重任,循墻不得,冒沒承當,而至於是任,則臣之不得不力辭蘄免者,誠以臣之庸鈍謭劣,屢試蔑效,無往非罪,而兼又年老病痼,無異尸居餘氣,則決不可擔夯重務,荐犯孤負之罪,且罕與人接,至於靺韋之流,知面無幾,將何以甄別流品,爲官擇人乎?此不但臣所自諒甚悉,抑亦通朝之所共知也。今若强所不能,黽勉出膺,則此何異於策駑駘以馳千里,責僬僥以擧九鼎乎?畢竟僨誤,可立而俟,臣身狼狽,固不足恤,而其於累聖簡而招物議,何哉?參前倚衡,承膺無路,玆敢悉暴情懇,仰瀆崇嚴。伏乞聖慈,俯垂鑑諒,亟遞臣新授職名,俾名器無玷,賤分獲安,千萬幸甚,臣無任云云。答曰,省疏具悉。卿其勿辭行公。
敎摠戎使申絅書。王若曰,西閫擁旄,方注隆眷,北城授鉞,旋侈殊章,爰頒十行渙綸,庸畀一方節制,顧玆畿右重鎭,最稱漢北一營,水陸相連於沁都,控咽喉而藉聲勢,樓櫓對峙於廣府,依唇齒而作保障,體貌將兩局之間,威望自別,形勝鞏三輔之內,緩急可歸,第昇平餘數百年,而痼瘼難一二計,餉儲簽補之措劃隨變,虛耗居多,譙障器械之守備比疎,凋朽過半,故重梱思畀熟手,眷在廷疇膺簡心。惟卿,奕世虎臣,妙年豹略,忠貞許國,蔚有壯節公遺風,韜鈴傳家,早膺先王朝殊渥,歷銀臺而亞司寇,夙彰笠轂之令譽,典甕閫而莅統營,久著藩鎭之嘉績,肆中外委任者屢,伊才器何適不宜?玆授卿以摠戎使,卿其懋恢良猷,祗服寵命,嚴紀律而愼賞罰,可使有勇知方,繕卒乘而修障隍,常若臨陣對敵,望重衛藿,出而摠關防機謀,戒存苞桑,入則參廟堂籌劃,凭亭想洗釰之義,克追羊叔子裘帶風流,登臺顧鍊戎之名,佇覩李臨淮壁壘精彩,於戲,勉卿爪牙之托,體予心腹之敷,畿甸之災荒轉深,政宜懋於蘇息,鎭堡之凋殘寢久,慮無忽於綢繆,頭揷摠戎之貂,師中丈人吉也,手握分符之虎,閫外將軍制之,故玆敎示,想宜知悉。知製敎宋持養製進。
上在慶熙宮。停常參·經筵。
朴容壽啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
金弘根啓曰,右副承旨李敦榮,今日不爲仕進,卽爲牌招,何如?傳曰,允。
朴容壽啓曰,行禮曹判書朴宗薰,除拜後過三日,不爲出肅,依定式,推考警責,仍卽牌招察任,何如?傳曰,允。
金弘根啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以黃麟淳爲假注書。
金弘根啓曰,明日傳香,禮房承旨當爲齋宿,而左副承旨李穆淵,纔已須資出去矣,卽爲牌招,何如?傳曰,允。
朴容壽啓曰,禁衛大將李鐵求,以南壇奉審事,今方出去矣,兼帶右邊捕盜大將命召及大將牌。傳令牌,何以爲之?敢稟。傳曰,仍佩往來。
李敦榮啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
朴容壽啓曰,行大司憲宋冕載,掌令黃浩民牌不進,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
以左副承旨李穆淵牌不進罷職傳旨,傳于李敦榮曰,只推。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李敦榮曰,只推。
以大司諫趙秉常,司諫柳幼麟,獻納李在鶴,掌令黃浩民牌不進罷職傳旨,傳于朴容壽曰,只推。
李敦榮,以禮曹言啓曰,今式年文科初試時,京外易書,特姑權除,俾有省弊之效事,自廟堂,纔已定奪擧行矣,會試及殿試時易書與否,其時旣無擧論,臣曹有難循例磨鍊,問議大臣處之,何如?傳曰,允。
又以禮曹言啓曰,卽伏見公忠監司趙秉鉉狀本啓下義禁府者,則靑陽班民卜麟欽,以私掘露棺罪,定配於全羅道光州牧矣,受由上來,改名信欽,冒試漢城試,至於參榜,法外給暇之配所官罪狀,請令攸司稟處矣。取考今番文科初試二所啓下榜目,則卜臣欽爲名人,入格於三等第三十七人,可知其又爲變名,而定配罪人之冒法參榜,不可仍置,原榜目中,拔去付標以入之意,敢啓。傳曰,知道。
又以承文院都提調意啓曰,回還節使行從人一名,在館病故,給與綢棺事,禮部咨文,今纔出來矣。以承領之意,依例撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
朴容壽,以備邊司言啓曰,頃因嶺南道臣狀啓,密陽倉穀失火之由,更爲嚴覈登聞之意,草記行會矣。卽見該監司徐憙淳啓本,則枚擧行査官金海府使申在健牒呈,以爲今因啓下行會,更査窮覈,則諸招如前,更無端緖之可尋,被燒穀物之分徵監色,道例已然,蕩減一款,不敢擅請,令廟堂稟旨分付,該府使李鼎民罪狀,令攸司稟處矣。倉穀失火,毋論根因之有無,該守令不飭之失,在所當勘,而道啓之置不論罪,終欠格例,所以有問備道臣之擧,而至若穀物,旣云自前分徵於監色,則今不必以他道特蕩,視以爲例,使之依前狀辭徵捧,該邑以賑救方張,其間曠任可悶,特令賑畢後拿勘,燒燼穀蕩減,不但終非古法,且不無斑駁之弊,此後則雖他道,依嶺南例,輒令分徵,俾有一定之規,何如?傳曰,允。
又以禁衛營言啓曰,謹依定式,臣鐵求,進詣南壇,奉審摘奸,則壇上與階砌·紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
又以義禁府言啓曰,公忠監司趙秉鉉狀啓內,天安郡守金克善罪狀,令攸司稟處事,啓下矣。金克善,時在任所云,依例發遣府羅將拿來,何如?傳曰,待待命拿囚。
上在慶熙宮。停常參·經筵。
朴容壽啓曰,行大司憲宋冕載,掌令黃浩民呈辭,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
傳于李敦榮曰,傳香承旨馳詣宗廟·景慕宮,奉審摘奸以來。
朴來謙啓曰,假注書金炳奎,身病猝重,勢難察任,今姑改差,何如?傳曰,允。
金炳奎改差,代以兪致崇爲假注書。
李敦榮啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李敦營曰,只推。
李敦榮,以奎章閣言啓曰,明日卽奎章閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,今式年文科會試及殿試時易書與否,問議大臣處之事,草記允下矣。發遣郞廳,問議于大臣,則領中樞府事臣李相璜,病未獻議,議政府左議政臣沈象奎,以爲今式年諸科,爲其荐歉之歲,擾弊可悶,已自初試,多有省除於常試者,該曹今又以文科會試及殿試時易書與否,至請問議,初試旣除易書,則會試殿試,亦一體權除,恐無不可矣云,行判中樞府事臣鄭晩錫,病未獻議,大臣之議如此,上裁,何如?傳曰,依大臣議爲之。
朴來謙,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在慶熙宮。停常參·經筵。
藥房都提調沈象奎,提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李敦榮啓曰,行大司憲宋冕載,掌令黃浩民呈辭,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴來謙啓曰,左副承旨李穆淵,今日不爲仕進,卽爲牌招,何如?傳曰,許遞,前望單子入之。
承旨前望單子入之,徐萬淳落點。
朴來謙啓曰,新除授右承旨徐萬淳,卽爲牌招,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
以副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于朴來謙曰,只推。
以濟州防禦使韓應浩狀啓,大靜縣監金柔身死事,傳于朴來謙曰,令該曹口傳差出,催促下送。
吏曹口傳政事,以張時爲大靜縣監。
朴來謙,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
徐萬淳,以都摠府言啓曰,副摠管柳相穆,以御營中軍,本營諸將官射會監試事,訓鍊院晝仕出去之意,敢啓。傳曰,知道。
又以備邊司言啓曰,卽見黃海監司鄭知容狀啓,則以爲,本營支放穀停蕩條給代,每以加分耗請得取用,便成年例,道內會付應留中各穀,限一萬四千石,特許加分事,請令廟堂,稟旨分付矣。係是取耗給代,便成年例者,而況窮節資農,亦所當念,依此請施行,何如?傳曰,允。
上在慶熙宮。停常參·經筵。
朴來謙啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,行右承旨徐邁淳,同副承旨朴容壽,今日不爲仕進,竝卽牌招,何如?傳曰,允。
以同副承旨朴容壽牌不進罷職傳旨,傳于朴來謙曰,許遞,前望單子入之。
承旨前望單子入之,金遇明落點。
朴來謙啓曰,新除授同副承旨金遇明,卽爲牌招,何如?傳曰,允。
又啓曰,行都承旨金弘根,行右承旨徐萬淳不爲仕進,左副承旨韓鎭㦿試所進去,右副承旨李敦榮式暇出去,同副承旨金遇明牌不進,院中只有臣一人,伴直無人,行右承旨徐萬淳,卽爲牌招,何如?傳曰,允。
以同副承旨金遇明牌不進罷職傳旨,傳于朴來謙曰,只推。
朴來謙啓曰,行右承旨徐萬淳再牌不進,伴直無人,同副承旨金遇明,旣有只推之命,更爲牌招,何如?傳曰,允。
又啓曰,玉堂上下番俱空,已至多日,事甚未安。副應敎金羽根,校理趙秉憲,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
又啓曰,訓鍊大將趙萬永,以戶曹判書,點檢事明日西江出去矣,所佩命召,何以爲之?敢稟。傳曰,仍佩往來。
又啓曰,行大司憲宋冕載,掌令黃浩民牌不進,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
以大司諫趙秉常,司諫柳幼麟,獻納李在鶴,掌令黃浩民牌不進罷職傳旨,傳于朴來謙曰,只推。
以副應敎金羽根,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于朴來謙曰,推考傳旨捧入。
朴來謙,以兵曹言啓曰,今四月二十五日甲午式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所以何處擧行乎?敢稟。傳曰,命官,訓鍊院爲之。
兵曹,今四月二十五日甲午式年武科訓鍊院命官殿試敎是時原榜人規矩,貫革五矢一百五十步一巡一中一分,柳葉箭五矢一百二十步一巡一中,講書粗以上,取二技落點。
兵曹,今四月二十五日甲午式年武科訓鍊院命官殿試敎是時,直赴人規矩,貫革五矢一百五十步一巡一中,柳葉箭五矢一百二十步一巡一中,講書粗以上,取一技落點。
校理趙秉憲疏曰,伏以臣,頃在直廬,冒悚請急,獲蒙由暇,安意歸護,感激恩私,曷以圖報?念臣無似,濫叨見銜,旣乏仰裨於論思,祗當自效於陳就,母病沈淹,視昔無瘳,情難離舍,罪積逋慢,悚蹙悶隘,不知攸措,玆於召牌之下,隨詣朝房,申控情實。伏乞亟遞臣所帶職名,俾得以公私兩幸焉,第臣於年來,竊有區區情私,每欲一陳於仁覆之天,而瀆擾爲懼,未敢自宣,今因煎迫之懇,畢暴切至之願,惟聖明,矜諒焉。嗚呼,臣以鮮民之生,脆薄善病,爲臣父母憂者,三十有餘年,而緣臣險釁,先父棄捐,恃而爲命,惟偏母是已,臣母夙抱貞疾,寧日絶罕,自經喪威,一倍摧剝,眞元漸耗,藥餌罔功,奄奄如西頹之景,不可得以挽駐,臣方左右扶將,日夕焦熬,夫豈有離側供職之望哉?陳情于朝,乞遂終養,古之人有行之者,臣之情事,亦不踰乎是,而纔闋苴斬,復縻簪組,奉職於內,銜命於外,奔奏驅策,不遑言私,若其方寸之所蘊結,未嘗晷刻弛也,臣旣以祿仕爲計,則捧檄之喜,君子所許,專城之榮,昔人攸艶,蓋車馬僕從之殷,有足以供父母之歡,而父母之心,必以君賜而爲榮者,人情然耳,且臣母周甲,期在今秋,爲人子而逢是年,雖委巷匹庶之賤,尙有洗腆羞耇之願,矧臣忝叨侍從之列,遭際孝理之化,其所希倖,庶或不悖於彝情,而在今日一麾之侈,豈他時萬鍾之比哉?此所以不避徼上之嫌,仰冀體下之仁者也,伏願特命選部,畀一小邑,俾臣及時榮奉,得遂至懇,則臣謹當仰戴聖恩,俯修子職,糜粉隕結,少效萬一之報,臣無任云云。省疏具悉。爾其勿辭救護,疏辭下該曹稟處。
上在慶熙宮。停常參·經筵。
金遇明,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
又啓曰,行右承旨徐萬淳,右副承旨李敦榮,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李景在·趙秉常落點。
金遇明啓曰,行都承旨金弘根不爲仕進,行左承旨朴來謙式暇出去,右承旨李景在,右副承旨趙秉常未肅拜,左副承旨韓鎭㦿試所進去,院中只有臣一人,伴直無人,右副承旨趙秉常,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱朴齊憲,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎金羽根,副校理李鼎在·成遂默,修撰洪鍾應·宋持養,副修撰洪祐順,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,尹命圭落點。
趙秉常啓曰,新除授行大司諫尹命圭,一體牌招,何如?傳曰,允。
傳于趙秉常曰,別軍職王道常減下,出身王啓疇差下。
趙秉常啓曰,行大司憲宋冕載,掌令黃浩民牌不進,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
以司諫柳幼麟,獻納李在鶴,掌〈令〉黃浩民牌不進罷職傳旨,傳于趙秉常曰,只推。
以檢閱朴齊憲牌不進罷職傳旨,傳于金遇明曰,只推。
以副應敎金羽根,副校理李鼎在·成遂默,修撰宋持養,副修撰洪祐順牌不進罷職傳旨,傳于金遇明曰,只推。
以全羅監司徐有榘狀啓,長水縣監李啓陽遭父喪事,傳于金遇明曰,令該曹口傳差出,催促下送。
以全羅監司徐有榘狀啓,茂州等邑,民家失火事,傳于金遇明曰,許多民戶之當農失所,聞甚矜惻,元恤典外,別加顧助,使之不日奠接事,分付。
兵曹口傳政事,護軍單徐萬淳。
兵曹口傳政事,部將加設單王啓疇。
趙秉常,以武臣堂上朔試射試官意啓曰,今日試射時,折衝金聲宥,無緣不參,依承傳罷職,何如?傳曰,允。
又以禁衛營言啓曰,今此甲午式年武科殿試時,本營將校軍兵中直赴應試應頉人,別單書入之意,敢啓。傳曰,知道。
又以御營廳言啓曰,今此式年武科殿試時,本廳將校軍兵直赴應試人,別單書入之意,敢啓。傳曰,知道。
吏曹啓目粘連,觀此弘文館校理趙秉憲上疏,則以爲,緣臣險釁,先父棄捐,恃而爲命,惟偏母是已,臣母夙抱貞疾,寧日絶罕,自經喪威,一倍催剝,眞元漸耗,藥餌罔功,奄奄如西頹之景,且臣母周甲,期在今秋,爲人子而逢是年,雖委巷匹庶之賤,尙有洗腆羞耇之願,在今日一麾之侈,豈他時萬鍾之比哉?伏願特命選部,畀臣一小邑,俾臣及時榮奉,得遂至懇亦爲白有臥乎所,趙秉憲之家貧親老,情理切急之狀,卽通朝之所共知,許畀一邑,俾伸至願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
檢閱曺雲承疏曰,伏以臣,猥以煎迫之私,屢瀆崇嚴之聽,殆無虛月,輒蒙由暇,受恩如天,圖報無地,還直今纔旬餘,言私豈敢數爲,而顧臣情私,實有萬萬煎灼,萬萬罔措者,夫疾痛而呼父母,人情之常也,今臣悶阨,不啻疾痛之比,則亦何敢徒懷嚴畏,自阻於仁覆之下哉?臣母夙抱貞疾,恒少寧日,年齡漸至衰暮,病狀轉輾增加,晝宵之間,劇歇無常,一日之內,症形屢變,近因日候之不調,又致將攝之失宜,寒熱交作,眞元澌綴,種種病勢,煩不敢畢陳,而且有切己之憂患,病中看護,勞慮過度,諸症越添,昏昏床席,家僮踵至,促臣歸視,臣方寸煎熬,按住不得,玆敢冒萬死仰首呼籲,徑出禁扃。伏乞聖慈,矜之憐之,亟將臣名,永刊翰苑之列,得使不離病母之側,隨意救護,仍治臣擅離瀆撓之罪,以爲爲人臣曠職者之戒焉,臣無任云云。省疏具悉。爾其勿辭救護。
上在慶熙宮。停常參·經筵。
金遇明啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
金弘根啓曰,行左承旨朴來謙,今日不爲仕進,卽爲牌招,何如?傳曰,允。
又啓曰,右承旨李景在,時在公忠道禮山地,斯速乘馹上來事,下諭,何如?傳曰,許遞,前望單子入之。
承旨前望單子入之,尹聲大落點。
金弘根啓曰,新除授右承旨尹聲大,卽爲牌招,何如?傳曰,允。
金遇明啓曰,御營大將李惟秀,以掃墳事,始興·楊州等地,今方出去矣,所佩命召及兼帶左邊捕盜大將命召大將牌·傳令牌,竝來還納,何以爲之?而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,御將摠使兼察,捕將他邊大將兼察,竝牌招聽傳敎。
金弘根啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
金弘根,以弘文館言啓曰,上番闕直,事甚未安。副應敎金羽根,副校理李鼎在·成遂默,修撰宋持養,副修撰洪祐順,旣有只推之命,竝卽牌招,以爲推移入直之地,何如?傳曰,允。
金弘根啓曰,明日常參·經筵,取稟。傳曰,停。
金遇明啓曰,行大司憲宋冕載,掌令黃浩民牌不進,執義朴宗吉,掌令朴基旭在外,持平李殷相·韓鎭庭試所進,監察茶時之意,敢啓。傳曰,知道。
以司諫柳幼獜,獻納李在鶴,掌令黃浩民牌不進罷職傳旨,傳于金遇明曰,只推。
以右承旨尹聲大牌不進罷職傳旨,傳于金弘根曰,只推。
以檢閱朴齊憲牌不進罷職傳旨,傳于金弘根曰,只推。
以副應敎金羽根,副校理李鼎在,副修撰洪祐順牌不進罷職傳旨,傳于金弘根曰,只推。
以公忠監司趙秉鉉狀啓,天安郡民家失火事,傳于趙秉常曰,許多民戶之失所棲遑,聞甚矜惻,元恤典外,別加顧助事,分付。
金遇明,以備邊司言啓曰,南兵使李應植,今纔上來肅命矣。除拜已久,交符尙遲,北邑事勢,隨而可悶,催促使之當日辭朝,何如?傳曰,允。
備忘記,南兵使李應植下直,長弓一張,長箭一部,片箭一部,筒兒一箇賜給。
吏曹口傳政事,以尹度一爲長水縣監。
兵曹口傳政事,副護軍單李景在。
金遇明,以訓鍊都監言啓曰,今此式年武科殿試時,本局將校軍兵及武藝廳中直赴殿試應試應頉之類,竝別單書入之意,敢啓。傳曰,知道。
吏曹啓目粘連,觀此全羅監司徐有榘狀啓,則以爲,本道移轉米領運差使員高敞縣監李鍾應,畿輔賑資及均廳米,兩次駕海,無弊領納,效勞偏多,其勤幹小心,極爲嘉尙,揆以激勸之道,合有酬賞之典,令該曹稟處亦爲白有所乎,高敞縣監李鍾應許多穀之兩次領運,穩涉遠海,誠爲嘉尙,而在前如此差員守令之論賞,曾有已例,似當施以陞敍調用之典是白乎矣,係于恩賞,臣曹不敢擅便,上裁,何如?判付。啓依回啓施行爲良如敎。
上在慶熙宮。停常參·經筵。
金遇明啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
金遇明啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,朴永元落點。
金遇明啓曰,左右史不可不備,檢閱朴齊憲,旣有只推之命,卽爲牌招入直,何如?傳曰,允。
趙秉常啓曰,行大司憲宋冕載,掌令黃浩民牌不進,執義朴宗吉,掌令朴基旭在外,持平李殷相試所進,一員未差,監察茶時之意,敢啓。傳曰,知道。
以司諫柳幼麟,獻納李在鶴,掌令黃浩民牌不進罷職傳旨,傳于趙秉常曰,只推。
金遇明,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
朴永元,以漢城府言啓曰,北部都事洪鍾薰所報內,卽者文禧廟守直內官,捉致書員使令,以爲去夜座更,不爲待令,書員則推擊,使令則決杖云,故本廟員役及該府吏隷處,頭面査實,則果如所報矣。各部員役,雖有犯科,政院·內閣·備邊司·議政府·刑·漢兩司外,勿爲直爲推治,各軍門毋得用棍事,以此刻佩傳敎牌,而如有犯者,自臣府草記事,曾有先朝辛亥受敎節目矣。設有闕更之弊,初不關由本府,徑自捉致,萬萬駭然,當該〈府〉守直內官,捧現告令該府拿問處之,擧行之守僕輩,亦爲照法嚴繩之地,何如?傳曰,允。不爲申飭之部屬,亦爲科治,可也。
趙秉常,以刑曹言啓曰,卽接公忠監司趙秉鉉文移,則光陽縣流二千五百里定配罪人安起孫,今月初一日,押到天安郡,仍爲逃失,而十六日追蹤,捉得於京畿素沙地,姑令嚴囚郡獄,仍發配所一款,待該曹知委擧行爲辭矣。安起孫,以孝昌墓窓戶偸竊罪,捕廳推覈之時,今玆赴配之路,再次逃躱,尤極痛惡,謹依庚寅定式,加等照勘,嚴刑一次後,全羅道珍島郡金甲島,絶島定配所,仍令道臣,原配文中,以此添罪目,嚴刑押送之意分付,如何?傳曰,允。
又以義禁府言啓曰,頃因公忠監司趙秉鉉狀啓,天安郡守金克善拿來事草記批旨內,待待命拿囚事命下,故該郡守知委上送事,行會於該道道臣矣,卽者本道監司狀啓內,定配罪人安起孫,今旣捉得,主守之免罪,自有律文,令有司稟處事,啓下矣。罪人旣於限內捉得,主守之免罪,載在律文,天安郡守金克善,勿爲知委上送之意,更爲分付道臣,何如?傳曰,允。
右承旨尹聲大疏曰,伏以,臣與行都承旨臣金弘根,有內外從應避之嫌,揆以公格,在下當遞,玆敢援例陳籲。伏乞特賜遞改焉,臣無任云云。省疏具悉。所請依施。
行護軍李志淵,漢城左尹金熙華,吏曹參議李嘉愚,副修撰鄭德和,副司果沈能恕聯名疏曰,伏以臣等,於上試官譴罷之命,滿心惶恧,莫省攸措。蓋伊日出送該試官之擧,仍其病勢之危急,未暇周旋,而其時鎖院之徑出,草記之入啓,臣等亦皆參見與聞,則有違經法之失,實無異同,而畢竟譴罰,只及於上試,大僚請勘,雖以主試歸重,臣等顧何敢諉之以倖逭,晏然自恕乎?玆敢聯籲,仰瀆崇嚴。伏乞聖明,俯賜鑑諒,亟施當勘之律,以重試體,以安私分,千萬幸甚,臣等無任云云。答曰,省疏具悉。卿等別無可引之端矣。
上在慶熙宮。停常參·經筵。
自開東至酉時,灑雨下雨,測雨器水深一寸。
藥房提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
金遇明啓曰,明日常參·經筵,取稟。傳曰,停。
朴來謙啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以檢閱朴齊憲牌不進罷職傳旨,傳于金遇明曰,只推。
金遇明啓曰,左右史不可不備,檢閱朴齊憲,旣有只推之命,曺雲承,由限已過,一體牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書洪奭周,參判金道喜,參議李嘉愚,俱以病不來,不得開政云,竝卽牌招,何如?傳曰,允。
有政。吏批,行判書洪奭周牌招不進,參判金道喜進,參議李嘉愚牌招不進,同副承旨金遇明進。啓曰,行判書洪奭周,參議李嘉愚,竝牌招不進,小臣獨政未安,何以爲之?敢稟。傳曰,仍爲之。以金養默爲持平,韓安履爲正言,李憲球爲同義禁,徐元淳爲兵曹正郞,尹審求爲忠勳都事,黃命顯爲引儀,養賢奉事單崔在燁。
兵批,判書沈能岳進,參判李基栽病,參議洪祐燮入直,參知李寅敎病,行右承旨朴來謙進。啓曰,惠山僉使,今當差出,而擬望之人乏少,他道守令竝擬,何如?傳曰,允。以洪羲瑾·徐左輔爲副摠管,李濟和爲宣傳官,林有鎭·韓公善爲五衛將,任文伯爲曹司衛將,申羲益·李兢學爲訓鍊主簿,李明迪爲文兼,趙達亨·李健緖爲武兼,具鏘和爲惠山僉使,金達鍊爲大丘營將,同知單金希淵,僉知單白最顯,副護軍李穆淵·朴容壽·尹聲大·李敦榮·趙存圭,以上竝單付。
朴來謙啓曰,行大司憲宋冕載,掌令黃浩民牌不進,執義朴宗吉,掌令朴基在外,持平李殷相試所進,一員未差,監察茶時之意,敢啓。傳曰,知道。
以司諫柳幼麟,獻納李在鶴,掌令黃浩民牌不進罷職傳旨,傳于朴來謙曰,只推。
金遇明啓曰,試官之出榜詣闕例也,而文一所參試官李垿,監試官李殷相·李竣祜,謂有身病,自外徑歸,事甚未安。竝推考,何如?傳曰,允。
以吏曹參議李嘉愚牌不進罷職傳旨,傳于金遇明曰,只推。
以檢閱朴齊憲·曺雲承牌不進罷職傳旨,傳于金遇明曰,只推。
朴來謙,以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
金遇明,以戶曹言啓曰,時御所內各司雨漏修改吉日時,令日官崔鳳煥推擇,則今四月二十六日卯時爲吉云,以此日時擧行之意,敢啓。傳曰,知道。
朴來謙,以刑曹言啓曰,漢城府啓辭內,似〈此〉部都事洪鍾薰所報內,卽者文禧廟守直內官,捉致書員·使令,以爲去夜座更,不爲待令,書員則椎擊,使令則決杖云,故本廟員役及該部吏隷處,頭目査實,則果如所報矣。各部員役,雖有犯科,政院·內閣·備邊司·議政府·刑·漢兩司外,勿爲直爲推治,各軍門毋得用棍事,以此刻佩傳敎牌,而如有犯者,自臣府草記事,曾有先朝辛亥受敎節目矣。設有闕更之弊,敢不關由本府,徑自捉治,萬萬駭然,令該守直內官,捧現告令該旨,拿問處之,擧行之守僕輩,亦爲照法嚴繩之地,何如?傳曰,允。不爲申飭之部屬,亦爲科治可也事,命下矣。謹按律文,則大明律制書有違條,有曰,凡奉制書,有所施行而違者杖一百,違令條,有曰,凡違令者笞五十,當日入番守僕車元燁·宋煥永,軍士金喜慶·劉宗福,不飭之部書員劉漢祚,使令辛成潤等,竝依此律,元燁·煥永·喜慶·宗福,各決杖一百,漢祚·成潤,各決笞五十度,放送之意,敢啓。傳曰,知道。
上在慶熙宮。停常參·經筵。
金遇明啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨金弘根,行左承旨朴永元,右副承旨趙秉常,不爲仕進,行右承旨朴來謙,左副承旨韓鎭㦿式暇,院中只有臣一人,伴直無人,右副承旨趙秉常,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨趙秉常牌不進,伴直無人,行左承旨朴永元,所當牌招,而拘於廳規,不得請牌,何以爲之?敢稟。傳曰,竝許遞,前望單子入之,待下批,牌招察任。
承旨前望單子入之,張敎根·金興根落點。
金遇明啓曰,新除授承旨張敎根,方在罷散中,何以爲之?敢稟。傳曰,敍用。
又啓曰,右承旨金興根,右副承旨張敎根牌不進,伴直無人,右副承旨張敎根,所當牌招,而拘於廳規,不得請牌,何以爲之?敢稟。傳曰,牌招。
以右承旨金興根,右副承旨張敎根牌不進罷職傳旨,傳于金遇明曰,只推。
以右副承旨張敎根再牌不進罷職傳旨,傳于金遇明曰,只推。
金遇明啓曰,右副承旨張敎根再牌不進,伴直無人,右承旨金興根,旣有只推之命,所當更爲牌招,而拘於廳規,不得請牌,何以爲之?敢稟。傳曰,右承旨許遞,前望單子入之,待下批,牌招察任。
承旨前望單子入之,金在三落點。
金遇明啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,行大司憲宋冕載,持平李殷相,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,監試官尹明圭,承牌來詣闕外,謂有情勢,屢度催促,終不入來,事體所在,萬萬未安。所當依年前定式,施以重勘,而係是卿宰,何以爲之?敢稟。傳曰,頃以試望違牌,已有直捧遠配傳旨之例,今此政院之煩稟,極爲未安,當該承旨,從重推考,試官仍以玆牌催促,違牌勿爲呼望。
又啓曰,試官申飭,何等截嚴,而監試官尹命圭,嚴飭之下,奉牌闕外,一向違傲,事體所在,誠極未安。依定式,遞差傳旨及遠配傳旨捧入之意,敢啓。傳曰,知道。
以慶尙左水使沈漢永狀啓,蔚山大雲封山失火根因,終未斯得,惶恐待罪事,傳于金遇明曰,勿待罪事,回諭。
以右副承旨趙秉常牌不進罷職傳旨,傳于金遇明曰,只推。
以檢閱朴齊憲·曺雲承牌不進罷職傳旨,傳于金遇明曰,只推。
金遇明,以禮曹言啓曰,今此甲午式年文科會試,設場於本曹矣,上直郞廳,仍直朝房之意,敢啓。傳曰,知道。
又以禮曹言啓曰,今此甲午式年文科會試試官,當爲差出,而擬望之人乏少,閣臣竝擬,何如?傳曰,允。
又以禮曹言啓曰,今此甲午式年文科會試試官,當爲差出,而堂下可擬之人乏少,依近例以堂上官,通瀜擬入之意,敢啓。傳曰,知道。
又以營建都監言啓曰,昌慶宮各殿堂營建之役,今已完畢之意,敢啓。傳曰,知道。堂郞以下,別單書入。
上在慶熙宮。停常參·經筵。
韓鎭㦿啓曰,玉堂備員間,視事頉稟之意,敢啓。傳曰,知道。
金遇明啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
韓鎭㦿啓〈曰〉,左副承旨張敎根,今日不爲仕進,卽爲牌招,何如?傳曰,允。
又啓曰,新除授承旨金在三,方在解由未出中,何以爲之?敢稟。傳曰,勿拘。
又啓曰,新除授右副承旨金在三,以前任義州府尹,方在任所,斯速乘馹上來事,下諭,何如?傳曰,許遞,前望單子入之。
承旨前望單子入之,南履懋落點。
韓鎭㦿啓曰,同義禁李憲球,除拜後過三日,不爲出肅,依定式,推考警責,仍卽牌招察任,何如?傳曰,允。
傳于金遇明曰,下直守令留待。
傳于金遇明曰,下直守令入侍。
備忘記,義州府尹金景善下直,長弓一張,長箭一部,片箭一部,筒兒一箇賜給。
韓鎭㦿啓曰,左右史不可不備,檢閱朴齊憲·曺雲承,旣有只推之命,竝卽牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,洪羲弼落點。
金遇明啓曰,新除授大司諫洪羲弼,一體牌招,何如?傳曰,允。
傳于韓鎭㦿曰,純陵陵上修改時,監董堂上觀察使權敦仁加資。
以純陵陵上修改時,監董以下別單,傳于韓鎭㦿曰,地方官咸興判官李羲贊,各務都檢察居山察訪姜棨竝陞敍,逢授官洪原縣監尹羲烈,別看役前五衛將尹行熙竝加資,本陵奉事朱榮達,參奉金造洙竝陞六,石物改排看役正憲金基勉相當職調用,被莎次知看役嘉義李基福等六人,竝帖加,策應座首·守僕·員役·工匠·軍士等,竝依甲寅年例,令本道施賞。
金遇明,以營建都監言啓曰,謹奉傳敎,本都監堂上郞廳以下工匠等別單合八度書入之意,敢啓。傳曰,知道。
以營建都監堂郞以下別單,傳于金遇明曰,提調行戶曹判書趙萬永加資,郞廳戶曹正郞李衡在·李穆遠,竝準職待窠調用,別看役前縣監洪應爕,前中軍姜彝五,竝守令作窠差送,通明殿上樑文製述官大護軍趙寅永,內下大虎皮一令賜給,書寫官判尹鄭基善,內下大鹿皮一令賜給,讀上樑文官副司果金鼎集,粧弓一張賜給,司香官直講林鶴聞·任秀龍,執事典籍金奎爕·李升坤,各上弦弓一張賜給,景春殿上樑文製述官知事朴綺壽,內下大虎皮一令賜給,書寫官大護軍金學淳,內下大鹿皮一令賜給,讀上樑文官副司果金大根,粧弓一張賜給,司香官典籍金鳳梧·全榮澤,執事·禮曹正郞田齊賢,刑曹佐郞朴起壕,各上弦弓一張賜給,涵仁亭上樑文製述官工曹判書申在植,內下大豹皮一令賜給,書寫官大護軍洪敬謨,內下大鹿皮一令賜給,讀上樑文官副司果金鼎集,粧弓一張賜給,司香官直講林鶴聞·任秀龍,執事典籍金奎爕·李升坤,各上弦弓一張賜給,都牌將前僉使安順吉·金再興,竝邊將除授,牌將趙翼燦等二十三人,竝帖加,朴道性等二十五人,竝內下筒箇一部賜給,員役·都邊首等三人,竝帖加,看役別監等四人,木布各二疋賜給,贊笏贊儀李鍾岱,兼引儀李榕等二人,假引儀崔爔等四人,擇日官奏時官·計士員役工匠等,竝依辛卯年例施賞。
傳于金遇明曰,今番賞典中,一人雖兼數事,毋得疊授。
金遇明,以義禁〈府〉言啓曰,監試官尹命圭遠配事,承傳啓下矣。尹命圭,全羅道靈光郡遠配,而以承傳內辭意具罪目,依例發遣府書吏,押送配所,何如?傳曰,允。
傳于韓鎭㦿曰,情勢未知如何,而近來試望,申飭截嚴,則一向偃處,不爲入來,事體所在,萬萬未安。遠配傳旨,雖已捧入,而此與無端違牌,煞有間焉,前大司諫尹命圭遠配分揀,施以不敍之典,政院之自初煩稟,尤爲未安,當該承旨,亦爲罷職。
傳于韓鎭㦿曰,承旨有闕之代,前望單子入之。
承旨前望單子入之,兪星煥落點。
韓鎭㦿啓曰,新除授承旨兪星煥,方在罷散中,何以爲之?敢稟。傳曰,敍用。
又啓曰,新除授同副承旨兪星煥,卽爲牌招,何如?傳曰,允。
禮曹,來五月初三日行景慕宮夏享大祭親傳香,取稟,奉敎恭依。
兵曹口傳政事,副護軍單金興根。
韓鎭㦿,以弘文館言啓曰,上番闕直,事甚未安。副應敎金羽根,校理李垿,副校理李鼎在,修撰洪鍾應,副修撰洪祐順·鄭德和竝牌招,以爲推移入直之地,何如?傳曰,允。
兪星煥啓曰,行大司憲宋冕載,持平李殷相牌不進,執義朴宗吉,掌令朴基旭,持平金養默在外,掌令黃浩民試所進,監察茶時之意,敢啓。傳曰,知道。
以大司諫洪羲弼,司諫柳幼獜,正言李竣祜·韓宓履,持平李殷相牌不進罷職傳旨,傳于兪星煥曰,只推。
以檢閱朴齊憲·曺雲承牌不進罷職傳旨,傳于韓鎭㦿曰,只推。
以副應敎金羽根,校理李垿,副校理李鼎在,修撰洪鍾應,副修撰洪祐順·鄭德和牌不進罷職傳旨,傳于韓鎭㦿曰,只推。
兪星煥,以兵曹言啓曰,來五月初二日大駕詣景慕宮齋宿,初三日夏享大祭親行時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十哨,馬軍五哨,訓將率領爲先廂,禁御兩營京軍各一哨,訓局步軍三哨,禁將都領爲後廂,禁軍四番爲之,御將率該廳標下軍及訓局步軍二哨留陣,留營置之,可也。
韓鎭㦿,以禮曹言啓曰,今四月二十五日甲午式年文科殿試時,親臨與命官,何以爲之,而處所以何處擧行乎?敢稟。傳曰,崇政殿,命官爲之。
又以禮曹言啓曰,今式年生員榜目中,金炳麟·趙復大,初無初試,而冒參覆試,炳麟則變其居住之說,有所入聞,取考監試覆試應赴之各樣初試榜目及陳試許赴成冊,竝無其名,故仍令四館所,詳査以報矣。卽接其所報,則以爲,學禮講冊子及入門打點冊子中,無所載錄,而至於居住,取考試券分給件記,則金炳麟居茂長,趙復大居晉州云,旣不入格於初試,而肆然冒赴覆試者,已係無前之變怪,炳麟則原居茂長,而以居京書於券內者,尤爲狡惡,原榜目中,爲先一竝拔去,付標以入,而其罪狀,令各該道嚴査,依律照勘後啓聞,所受白牌,卽令收取上送于該曹,以爲燒火之地,何如?傳曰,允。
兪星煥,以備邊司言啓曰,頃因京畿繡草,驪州等十邑與楊根等五邑賑穀縮濫數會減者,令道臣,更爲考準査正後狀聞之意,覆啓行會矣。卽見該監司朴岐壽狀啓,則以爲,關問各該邑後,營勘冊子,繡査件記仍令上,使詳細考準,則斗量縮與簸揚縮,皆依各年已例,別無更査之端,至於高價執貿,詳定折報,倉穀貸用混入市貿等事,由於嶺米之晩到,而來泊之後,倉貸者皆卽以穀報穀,別無混入之弊,市貿者難於執錢報錢,自歸還分之資,細究伊時事勢,實由不得不然,非有所憑藉彌縫,還錄一款,非所可論爲辭矣。前道臣之許以會減,旣遵賑式,而今此査啓,爲陳事勢之不得不然,還錄一款,果非可論,竝依當初磨勘施行之意,分付,楊州前牧使柳相弼,坡州前牧使吳致勛等之被勘,卽由於縮穀一事,而此旣稅空,則揆以刑政,合有參恕,特爲放送,何如?傳曰,允。
又以摠戎廳言啓曰,今此甲午式年武科命官殿試時,本廳敎鍊官與南陽·坡州·長湍別驍士應試及應頉人,別單書入之意,敢啓。傳曰,知道。
又以義禁府言啓曰,前大司諫尹命圭遠配分揀事,承傳啓下矣。尹命圭遠配分揀,放送之意,敢啓。傳曰,知道。
又以義禁府言啓曰,楊州前牧使柳相弼,坡州前牧使吳致勛等,竝放送事,承傳啓下矣。黃海道平山府金巖驛徒一年半定配罪人柳相弼,瑞興府龍泉驛徒一年半定配罪人吳致勛,知委各其配所官,卽爲放送事,分付該道道臣之意,敢啓。傳曰,知道。
義禁府啓目,文禧廟守直內官朴春亨·文學一等原情云云。傳旨內辭緣,泛稱遲晩,竝只刑推得情,何如?判付。啓竝只除刑推議處爲良如敎。
領中樞府事李相璜,議政府左議政沈象奎,行判中樞府事鄭晩錫聯名箚曰,伏以,閟宮禴祀,親享筮吉,頒期已浹朔,誓戒又將揭令,仰惟我殿下,奉先思孝,繼志伸慕,誠不勝欽頌,而不謂閭巷間時行輪症,自前冬至今,訖未寢息,雖一城之中,東南比又較甚,居人尙有往往移避者,計今旬日之內,難望其頓然消淨,則蹕路祓除,恐有所不能周到,不但仗衛遠涉之萬萬未安。移次齋殿,又將經日,尤非大聖人節宣愼護之宜,臣等不任區區憂慮,聯貢愚悃。伏乞特賜省納,以副百官萬民同情之望,千萬顒祝。取進上。答曰,省箚具悉卿等懇,所請當勉從矣。仍傳于韓鎭㦿曰,此批答,遣史官傳諭。
右副承旨張敎根疏曰,伏以臣,自蒙恩譴,縮伏訟愆,卽伏奉除旨,以臣爲承政院右副承旨,繼而有收敍之命,臣於是,且惶且感,益不知措躬之所矣。臣於社稷祈穀大祭時,以該房承命奉審,而終獻官未及入來,獻官之進不進,雖不入於諸執事摘奸之中,旣知之後,不勝驚悚,卽爲往復,而旋又來詣,故及夫復命之際,果未提稟,竟至有大僚之請勘,臣之昏謬溺職,無所逃罪,今何敢以時日稍久,晏然自恕,殆若無故者然哉?召牌之下,進身無路,玆敢短章自列。伏乞聖明,俯垂諒察,亟遞臣職,以安微分,仍治臣瀆撓之罪,以肅朝綱焉,臣無任云云。省疏具悉。爾其勿辭察職。
甲午四月二十二日卯時,上御興政堂。下直守令入侍時,同副承旨金遇明,假注書兪致崇,記注官金泰顯,記事官洪說謨,義州府尹金景善,以次進伏訖。上曰,義州府尹進前,景善進前奏職姓名訖,上曰,義州府尹先退。遇明曰,宣諭何以爲之乎?上曰,出去爲之。仍命退,承史以次退出。
上在慶熙宮。停常參·經筵。
自午時至申時,日暈
張敎根,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
張敎根啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
兪星煥啓曰,左右史不可不備,檢閱朴齊憲·曺雲承,旣有只推之命,竝卽牌招,何如?傳曰,允。
傳于兪星煥曰,政官牌招開政,賞典下批。
兪星煥,以弘文館言啓曰,上番闕直,事甚未安。副應敎金羽根,校理李垿,副校理李鼎在,修撰洪鍾應,副修撰洪祐順·鄭德和,旣有只推之命,竝卽牌招,以爲推移入直之地,何如?傳曰,允。
兪星煥啓曰,明日常參·經筵,取稟。傳曰,停。
又啓曰,行吏曹判書洪奭周,參判金道喜,參議李嘉愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書洪奭周,參判金道喜,參議李嘉愚再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
又啓曰,行吏曹判書洪奭周,參判金道喜,參議李嘉愚三牌不進推考傳旨及禁推傳旨,今方捧入,而開政命下之後,連事違召,終不承膺,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,更爲牌招,參議分揀,一體牌招,如有違牌,勿爲呼望。
有政。吏批,行判書洪奭周受由,參判金道喜式暇,參議李嘉愚進,同副承旨兪星煥進。啓曰,行判書洪奭周受由,參判金道喜式暇,小臣獨政未安,何以爲之?敢稟。傳曰,只出緊任。
兪星煥,以吏批言啓曰,行戶曹判書趙萬永,以營建都監提調,今陞輔國,而本曹時無相當窠,依例送西後,兼判書下批之意,敢啓。傳曰,知道。以趙秉恒爲說書,以朴齊憲爲兼說書,行戶曹判書趙萬永今加輔國,咸鏡監司權敦仁今加嘉義,前五衛將尹行熙今加嘉善,洪原縣監尹羲烈,前判官白民洙,前部將崔箕煥,前主簿車益寬,以上今加通政加資事承傳,兼戶曹判書單趙萬永。
兵批,判書沈能岳病,參判李基栽入直進,參議洪祐燮病,參知李寅敎病,右副承旨張敎根進。兵批,言啓曰,行戶曹判書趙萬永,自吏曹送西矣。資級係是輔國,知中樞當爲下批,而時無見窠,作闕下批之意,敢啓。傳曰,知道。
知事單趙萬永,同知單金大遠,僉知二單韓公善·林有鎭,上護軍徐俊輔,護軍朴永元,副護軍趙秉常·金在三,副司果朱榮達·金造洙,以上竝單付。
張敎根啓曰,行大司憲宋冕載,持平李殷相牌不進,執義朴宗吉,掌令朴基旭,持平金養默在外,掌令黃浩民試所進,監察茶時之意,敢啓。傳曰,知道。
以大司諫洪羲弼,司諫柳幼麟,正言李竣祜·韓宓履,持平李殷相牌不進罷職傳旨,傳于張敎根曰,只推。
以檢閱朴齊憲·曺雲承牌不進罷職傳旨,傳于兪星煥曰,只推。
以副應敎金羽根,副校理李鼎在,修撰洪鍾應,副修撰洪祐順·鄭德和牌不進罷職傳旨,傳于兪星煥曰,只推。
兪星煥啓曰,試官之出榜詣闕例也,而監試官黃浩民·李在鶴,謂有身病,自外徑歸,事甚未安。竝推考,何如?傳曰,允。
義禁府啓目粘連,向前朴春亨·文學一等亦,五部吏隷,勿爲直治,受敎節目,何等截嚴是白去乙,坐更闕直,固合提飭,而擅治府屬,已極該妄兺除良,延祐宮守直內官之以此罪勘律,未經多年,復踵前習,違越節目,罪尤難貰,竝只以此照律,何如?判付。啓依允。
行都承旨金弘根疏曰,伏以,日昨監試官尹命圭之奉牌也,在院僚臣,以臣忝叨長席,書問請罪之如何爲當矣,臣本疎闇,未有定見,雖不能指一相答,而區區愚忖,妄竊以爲命圭之年前遭彈,實在本職,則無怪逡巡,難於冒膺,在聖朝體下勵廉之道,又不當與無端占便者,一例論勘,而雖以定式言之,戊寅特敎之後,于今十七年間,不能無有時斟酌,未可謂一切從事,臣固無以一一盡記,只就近年事言之,辛卯式文科會試試望中,宰臣有以情勢奉牌,而本館以所當重勘,無他可施,循例啓辭矣,向筵大僚之請勘李遠翊,止於譴削,不以定式爲準者,亦可見忠厚之意矣。至若頃日兩試官,稱以在外,旣無擅離規避之實,而直捧遠竄傳旨者,非但定式之未必如此,係是十七年來初有之事,則愚淺之見,果未敢犂然也,故今於命圭之事,謂可援辛卯宰臣之例,不至大戾,若不免兩臣之行遣,則恐涉過擬云矣,如是往復之際,自致啓辭之遲滯,而又使僚臣,因臣言之聽瑩,眩於從違,强爲折衷,措語無據,竟不能一遵成式,至蒙譴罰之命,罪實由臣,勘及於人,滿心悚恧,不敢以倖逭自恕,略暴實狀,仰瀆崇嚴。伏乞亟賜斥罰,以安微分焉,臣無任云云。答曰,省疏具悉。別無可引之端,卿其勿辭行公。
行吏曹判書洪奭周疏曰,伏以臣,病在難强,罪積久瘝,再控微懇,冀免匪據,而批旨之降,不唯不允所辭,曲荷聖慈之慰藉,反徼恩言之鄭重,伏地祗承,感激隕越,義不敢更事冒瀆,以自干於辜恩隳分之科,而乃其尸素曠癈之咎,則愈往而愈不可逭矣。臣之嬰疾,今已四旬有餘,雜試湯焫,多方療治,驟發之表症,雖幸少減,積衰之元氣,無奈日下,餘毒旁肆,脚膝俱攣,頑痰中結,胸膈全痞,擧武則牽疼而不堪,對食則格拒而不納,雖形貌軀殼尙或有生人樣子,而神識之不能管攝,筋骸之不能收束,直是一行尸耳。以若症形,固已無望於强束,而見又乍觸風寒,暈眩大作,欲起旋仆,跬步難運,天牌之重,一日四臨,偃便私次,洊犯違逋,慢命之罪,自甘重辟,情窮勢迫,不得不疾聲申籲。伏乞聖明,俯垂鑑燭,先削臣見帶銓任,仍命有司,議臣當被之罪,以肅朝綱,以安賤分,千萬幸甚,臣無任云云。答曰,省疏具悉。卿其勿辭,調理行公。
上在慶熙宮。停常參·經筵。
兪星煥啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,大邱營將金達鍊下直,長弓一張,長箭一部,片箭一部,筒兒一箇賜給。
兪星煥啓曰,左右史不可不備,檢閱朴齊憲·曺雲承旣有只推之命,竝卽牌招,何如?傳曰,允。
南履懋啓曰,行都承旨金弘根不爲仕進,行左承旨朴來謙,右副承旨張敎根,同副承旨兪星煥陳疏徑出,左副承旨韓鎭㦿受由在外,院中只有臣一人,伴直無人。同副承旨兪星煥疏批已下,卽爲牌招,何如?傳曰,允。在外承旨許遞,前望單子入之。
承旨前望單子入之,金周默落點。
南履懋啓曰,右副承旨兪星煥牌不進,伴直無人。新除授同副承旨金周默,卽爲牌招,何如?傳曰,允。
又啓曰,行大司憲宋冕載,掌令黃浩民,持平李殷相牌不進,執義朴宗吉,掌令朴基旭,持平金養默在外,監察茶時之意,敢啓。傳曰,知道。
以大司鍊洪羲弼,司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于南履懋曰,只推。
以右副承旨兪星煥牌不進罷職傳旨,傳于南履懋曰,只推。
以檢閱朴齊憲·曺雲承牌不進罷職傳旨,傳于南履懋曰,只推。
南履懋啓曰,明日訓鍊院命官武科殿試時,兩司當爲進參,城上所牌招言送,何如?傳曰,允。
南履懋,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,瓦署別提金華國,受由過限不上來,依例改差,何如?傳曰,允。
又以禮曹言啓曰,卽接四館所牒呈,則今此式年文科殿試直赴儒生中,幼學姜長煥·黃炅,俱爲遭故,不得赴擧云。依例許赴於後科殿試之意,敢啓。傳曰,知道。
又以兵曹言啓曰,今四月二十五日甲午式年武科訓鍊院命官殿試時,直赴殿試人應試應頉區別,別單書入之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣。宣傳官白最洙,勸武軍官金重鉉,別武士金利坤·金麟鉉·李龍學·洪承孝·趙濟亨,親騎衛金尙鎭,壯旅軍官朴秀木,別騎衛林榮大,選武軍官吳敏秀,別親衛士崔致崇等十二人作故,今番殿試時,依例付之榜末,成給紅牌,何如?傳曰,允。
又以兵曹言啓曰,直赴殿試奉承傳武藝別監崔致興等六百七十四人,隨其錄名,依例許赴於明日殿試之意,敢啓。傳曰,知道。
義禁府啓目,文禧廟守直內官朴春亨·文學一等矣本府議啓內,五部吏隷,勿爲直治,受敎節目,何等嚴截是白去乙,座更闕直,固合提飭,而擅治部屬,已極駭妄兺除良延祐宮守直內官之以此罪勘律,未經多年,復踵前習,違越節目,罪尤難貰,竝只以此照律,罪各杖一百收贖,告身盡行追奪,竝只私罪,奉敎依允爲旀,竝只功減一等爲良如敎。
行左承旨朴來謙,右副承旨張敎根,同副承旨兪星煥聯名疏曰,伏以卽者,直閣臣吳取善,以覲親呈辭之不爲捧納,至有院吏捉囚之擧,蓋非曾經承旨,則從二品以下之竝皆親呈,院規卽然,載之故事,而今此替呈,有違格例,故果不得捧納矣。移怒之罰,至及下吏,事未前有,昌披極矣。在臣等處義,有難晏然,玆敢聯陳短章,徑出禁扃。伏乞聖明,亟治臣等擅離之罪,以肅朝綱,以安私分焉,臣等無任云云。答曰,省疏具悉。院吏捉囚,藉曰無例,彼自有失,於卿等何有?徑出之失,比於直閣,不啻相倍矣。
上在慶熙宮。停常參·經筵。
藥房提調金學淳,右承旨南履懋啓曰,伏未審日間,聖體若何,寢睡·水刺之節,何如?臣等率諸御醫,趁早入診,常察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
金周默啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外·城上所進去外,未肅拜·呈告人員,竝卽牌招,何如?傳曰,允。
南履懋啓曰,左副承旨張敎根,右副承旨兪星煥,今日不爲仕進,竝卽牌招,何如?傳曰,允。
張敎根啓曰,備邊司郞廳來言,今日賓廳日次,而殿試相値,不得來會云矣,敢啓。傳曰,知道。
傳于南履懋曰,讀卷官朴宗薰,考官沈能岳,命官爲之。
金周默啓曰,左右史不可不備,檢閱朴齊憲·曺雲承,旣有只推之命,竝卽牌招,何如?傳曰,允。
金周默,以侍講院言啓曰,新除授兼說書朴齊憲,除拜屢日,尙不出肅,卽爲牌招察任,何如?傳曰,允。
金周默啓曰,臣周默,今日訓鍊院命官,武科殿試進去,下直之意,敢啓。傳曰,知道。
傳于南履懋曰,科次入侍。
張敎根啓曰,行大司憲宋冕載,掌令黃浩民牌不進,執義朴宗吉,掌令朴基旭,持平金養默在外,持平李殷相城上所進,監察茶時之意,敢啓。傳曰,知道。
以大司諫洪羲弼,司諫柳幼麟,獻納李在鶴,正言李竣祜,掌令黃浩民牌不進罷職傳旨,傳于張敎根曰,知推。
以檢閱朴齊憲·曺雲承牌不進罷職傳旨,傳于兪星煥曰,只推。
以兼說書朴齊憲牌不進罷職傳旨,傳于兪星煥曰,只推。
兪星煥,以內醫院提調意啓曰,副提調金弘根,今日問安,不爲仕進,卽爲牌招,何如?傳曰,允。
又以禮曹言啓曰,今此式年文科殿試時,直赴儒生中遭故未赴人,纔已草記啓下,而卽接四館所牒呈,則直赴儒生幼學李羲敎,今日遭故,不得赴擧云。依例許赴於後科殿試之意,敢啓。傳曰,知道。
又以禮曹言啓曰,來五月十三日卯時甲午式年文武科放榜時,親臨與權停例,何以爲之,而處所以何處擧行乎?敢稟。傳曰,崇政殿,權停例爲之。
行戶曹判書趙萬永疏曰,伏以法宮重新,民情競效於不日,洪基再鞏,邦籙永迓於不天。臣於此時,適忝敦工,幸免僨誤,倍切歡忭,而若論其經營締構之方,則不過仰籍成籌,無替舊規而已。塗墍樸斲,卽匠師存,臣何力之有哉?迺者罔功寵賞,至有陞秩之命,臣於是,惶隕踧踖,罔知所以自措也。夫自崇政以上,號稱一品峻班,何莫非至難至愼,而輔國爲階,尤有別焉。座次則隔等於九列,禮數則抗揖於三事,昨如尋常資級,可以因事而授,循序而進者也。歷數已例,絶無僅有,臣是何人,敢當此位?臣本庸材,偏荷殊遇,前後踐歷,罔非踰濫,平素憧憧,食息不忘者,惟在於聖人冥升之訓,老氏知止之戒,而又蒙此千萬不可堪之殊典,則臣雖欲晏若倘來,其可得乎?且伏念殿下於臣,有懇必諒,無願不遂,所以覆燾之幈幪之,顧何如也?蓋謂臣猥叨休戚之地,曲賜生成之澤耳。然則今使之寵極榮亢,以招尤悔者,豈不與從前全安之至意,或有異同乎?參前倚衡,承膺無路,敢控由中之悃,仰冀體下之仁。伏乞聖明,俯賜鑑察,特收臣新授之資,以重公器,以安私分,千萬幸甚。臣無任云云。答曰,省疏具悉。卿其勿辭行公。
直閣吳取善疏曰,伏以臣父,在於星州任所,而經年曠省,悵戀難抑,朝者書送由單於喉院,以爲呈徹之地矣。喉院以非親呈退却,竊稽本閣事例,帶閣銜者,曾無親呈之規,卽以臣之從徑言之,昨秋省掃時,亦未曾親呈由單,今者之忽見退却,不勝訝惑,院吏之兼帶閣吏者,不無不善周旋之失,故臣果推治矣。伏見諸承宣,以此事,至於聯疏徑出,有例無例,可按而知之,則臣不敢費辭張皇,而緣臣之故,致煩瀆擾,滿心惶蹙,不知爲措,玆敢忙陳短章,據實仰籲。伏乞聖明,亟命議臣當被之律,以存事體,以安私分焉。臣無任云云。省疏具悉。政院與內閣,便是同僚,仍一微事,互相疏擧,其風甚不美矣。
甲午四月二十五日未時,上御興政堂。式年文科殿試科次入侍時,右承旨南履懋,假注書黃麟淳,記注官金鉉復,記事官洪說謨,讀券官行禮曹判成朴宗薰,行護軍李奎鉉·李憲球,對讀官大司憲洪穉圭,行副護軍李穆淵,司成徐有贊,兵曹正郞權稷,以次進伏訖。上曰,史官分左右,上曰,科次爲之。上命宗薰書等,宗薰曰,甲科三張,竝書正字三下,乙科以下,則以呈券次第,竝書草三下乎?上曰,唯。宗薰曰,壯元則以三下一書之乎?上曰,唯。書等訖,上曰,對讀置之,坼封讀奏。履懋讀至第七張,上曰,以下則出去修榜目入啓,可也。履懋曰,今日殿試,入門實數,爲四十九人,而單子則以五十人修正矣。奏御文字,何等審愼,如是疎忽,萬萬未安。當該四館所官員,所當重勘,而本院請推之外,無他可施之罰,何以爲之乎?上曰,拿處,可也。出榻敎仍命退,諸臣以次退出。
上在慶熙宮。停常參·經筵。
張敎根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金周默啓曰,明日常參·經筵,取稟。傳曰,停。
張敎根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金周默啓曰,左右史不可不備,檢閱朴齊憲·曺雲承,旣有只推之命,竝卽牌招,何如?傳曰,允。
傳于張敎根曰,宰臣行遣徑歲,罰已施矣。白川郡定配罪人李羲準,平山府定配罪人申緯,竝放送事,分付。
大司諫洪羲弼啓曰,臣言議風采,本不合於淸朝耳目之任,而近年以來,衰癃益痼,筋力趨走,尤非可論。迺者薇垣除旨,忽下於夢想之外,臣怵畏義分,雖不得不章皇出肅,一伸叨謝,而第臣於合啓中,有私義之不可聯參者,前後臺地,以此引避,輒蒙體諒,今臣處義,宜無異同,間値憂病,今始來避,所失尤大,以此情踪,何可一日晏然於臺次乎?請命遞斥臣職,答曰,依啓。
金周默啓曰,吏曹郞廳來言,新恩政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書洪奭周,參判金道喜,參議李嘉愚,俱以病不來,不得開政云。竝卽牌招,何如?傳曰,允。
又啓曰,行吏曹判書洪奭周,參判金道喜,參議李嘉愚牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
張敎根啓曰,行大司憲宋冕載,掌令黃浩民,持平李殷相牌不進,執義朴宗吉,掌令朴基旭,持平金養默在外,監察茶時之意,敢啓。傳曰,知道。
以獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于張敎根曰,只推。
以檢閱朴齊憲·曺雲承牌不進罷職傳旨,傳于金周默曰,只推。
以京畿監司朴岐壽狀啓,龍仁縣民家失火事,傳于金周默曰,聞甚矜惻,元恤典外,別加顧助,趁卽結構事,分付。
金周默啓曰,臣與左副承旨張敎根伴直矣,纔已陳疏徑出,而臣亦聯名,坐直無人。行左承旨朴來謙,右承旨南履懋,所當牌招,而拘於廳規,不得請牌,何以爲之?敢稟。傳曰,牌招。
朴來謙啓曰,伴直無人,同副承旨金周默疏批已下,卽爲牌招,何如?傳曰,允。
金周默,以侍講院言啓曰,再明日賓廳相見禮時,宮官當爲全數進參,而輔德閔致成在外,無以備員。令政院稟旨變通差出,待下批牌招,以爲進參之地,何如?傳曰,許遞,前望單子入之。
輔德前望單子入之,南履懋落點。
金周默,以吏曹言啓曰,今此宗廟·景慕宮朔祭及景慕宮夏享大祭大祝,當以玉堂塡差,而無故之人,極爲苟艱,時任玉堂及春坊,塡差以入之意,敢啓。傳曰,知道。
又以吏曹言啓曰,今此宗廟朔祭大祝,前正郞李寅臯塡差,而時無職名,令該曹口傳付軍職,何如?傳曰,允。
兵曹口傳政事,副司果單李寅臯。
金周默,以禮曹言啓曰,今番監試覆試榜目中,無初試冒參之金炳麟·趙復大,拔去科罪事,纔已草記允下,而更爲逐名,一一査準,則生員榜目中,肅川幼學金毓,亦不見載於應赴之各樣初試榜目及陳試成冊,故仍令四館所査報矣。卽接其所報,則以爲,學禮講冊子及入門打點冊子中,無所載錄云。依金炳麟·趙復大例,原榜目中,爲先拔去,付標以入,而其罪狀,令該道嚴査,依律照勘後啓聞,所受白牌,卽令收取上送于該曹,以爲燒火之地,何如?傳曰,允。
朴來謙,以兵曹言啓曰,回榜人之京以別單,外以狀聞後,加一資,成給花牌,自是定式,而富寧居出身張斗郁,居在鄕曲,未諳規例,不由監營,直受花牌次,持紅牌及戶籍,來訴臣曹,故考諸榜目,則今年回榜,果爲的實。揆以法例,事當還下送,自本道狀聞後擧行,而回榜人之事,有不可遲延,似此之人,成給花牌,亦有已例,特爲拔例成給,何如?傳曰,允。
又以武科殿試命官意啓曰,原榜人金斆淵未入格,退赴後殿試之意,敢啓。傳曰,知道。
又以御營廳啓曰,本廳軍色從事官趙秉憲,身病甚重,勢難察任,改差,何如?傳曰,允。
又以禁府言啓曰,白川郡定配罪人李羲準,平山府定配罪人申緯,竝放送事,承傳啓下矣。李羲準·申緯,卽爲放送事,分付該道道臣之意,敢啓。傳曰,知道。
義禁府啓目,四館所官員林鶴聞原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,洪原縣監尹羲烈原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓,依允。
司諫柳幼麟疏曰,伏以臣,庸陋蔑裂,百不猶人,倖占科第,猥玷榮塗,出入周行,已多年所,榮已極矣,分亦濫矣。臺閣重任,前後冒據,而言議風采,初不可觀,經幄淸選,一再忝叨,而論思啓沃,非所可望,隨行逐隊,備員充數而止,有識之譏議,不待人言,臣亦自知,平日所自期者,只在於謹守拙規,不陷大戾而已。至於再昨冬,秋曹以犯釀論勘,臚列臣罪,罔有紀極,災害生於不虞,身名無復餘地,臣於是,直欲刳肝剚腹而不可得也。恩譴曾未幾日,赦命有隕自天,無幽不燭,有冤必伸,滿身滓穢,昭晰無餘,臣雖卽日滅死,萬萬無餘恨矣。歸對家人,聚首感泣,自分屛棄,惟思隕結,不意薇垣除旨,忽下於縮伏訟愆之中,臣是何人,偏被恩渥,若是隆且厚也?祗奉恩誥,繼承試牌,感戴洪造,分義是懼,不得不章皇一肅,而區區私意,有難仍冒蹲據,玆敢仰首一鳴呼焉。顧臣遭罹,雖極奇怪,而其職則秋官之貮也,其言則掌法之論也。臣何可以橫逆之來,聽若不聞,恬然以官職自居也乎?公議善恕,大僚伸奏,其言之虛實,臣罪之有無,天鑑之所已俯燭者,臣不必呶呶辨明,以傷事面,而竊有所自悼者,蓋有其罪者,不憚强禦,摘發糾繩,卽掌法之臣所當爲者,彼果能乎,無其事者歟?其孤弱構捏擠陷,亦掌法之臣不可爲者,而臣獨當之,萋斐之成錦,哆侈之成箕,容或無怪,刮毛於龜背,索魚於矗嶺,寧有是理?臣若言行,有所見孚於同朝,則彼雖急於衒能,扼腕使氣,不顧事理,乃敢以虛爲實,指無謂有,上欺天聽,下辱朝紳,若是無難,是可忍耶?誠未可知也。緣臣無似,爲人笑囮,使朝廷不尊,法令不伸,一則臣罪,二則臣罪,顧何敢憑恃寵靈,翺翔班行,揚揚若無故人哉?且臣稟賦虛脆,疾病沈痼,自從行遣之後,添以眩暈之症,痰飮塞于上,藥餌無功,風痺形於外,手足不仁,以情以病,彈束無望,不避鈇鉞之誅,有此疾聲之籲,而以其情病之俱苦,不暇贅及他事,呈疏之際,喉院謂以有違古例,不卽捧納,臣之罔測情事,轉益崩蹙,有情而不敢訴,抱冤而不敢伸。此亦臣愚駭顓蒙不見信之致,何敢尤人?莫非自反,直欲攢地而不可得也。伏乞天地父母,察臣衷懇,鐫臣職名,仍治臣瀆擾之罪,以謝人言,以安私分焉。臣無任云云。省疏具悉。伊時事非專指酒禁,則今於旣宿之後,何必如是張皇乎?勿辭察職。
右副承旨張敎根,同副承旨金周默等聯名疏曰,伏以朝者,司諫臣柳幼麟陳疏到院,而祗言其情病,初無尾附之語,故臣等以臺諫之無尾附者,不可捧納之意,往復退却矣。卽見其疏之重到者,則以爲,呈疏之際,喉院謂以有違古例,不卽捧納,繼以有尤人自反等語,臣等之當初退却,不過是據例而已。不料臺諫之侵斥,若是緊着也。玆不敢晏然於直次,聯陳短章,徑出禁扃。伏乞聖慈,俯垂諒察,亟遞臣等之職,以肅朝綱,以安微分焉。臣無任云云。省疏具悉。爾等元無所失,何爲紛紜乎?
上在慶熙宮。停常參·經筵。
金周默啓曰,明日常參·經筵,取稟。傳曰,停。
朴來謙啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金周默啓曰,來初一日,輪對日次矣,取稟。傳曰,當次人受點,後日次待令。
朴來謙啓曰,左副承旨張敎根,右副承旨兪星煥,今日不爲仕進,竝卽牌招,何如?傳曰,允。
金周默啓曰,左右史不可不備,檢閱朴齊憲·曺雲承,旣有只推之命,竝卽牌招,何如?傳曰,允。
朴來謙啓曰,假注書兪致崇,身病猝重,勢難察任,今姑改差,何如?傳曰,允。
兪致崇改差,代以沈承澤爲假注書。
金周默啓曰,狀啓封裹,何等審愼,而卽見濟州防禦使韓應浩狀啓與啓本到院者,則多有油痕處,事甚疎忽,推考警責,何如?傳曰,允。
又啓曰,吏曹參判金道喜疏批已下,卽爲牌招,何如?傳曰,允。
以吏曹參議李嘉愚再牌不進罷職傳旨,傳于金周默曰,只推。
金周默啓曰,吏曹參議李嘉愚,旣有只推之命,一體牌招,何如?傳曰,允。
又啓曰,行吏曹判書洪奭周,參判金道喜,參議李嘉愚牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書洪奭周,參判金道喜,參議李嘉愚再牌不進推考傳旨及罷職傳旨,今方捧入,而開政命下,已至經宿,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招,如有違牌,勿爲呼望。
有政。吏批,行判書洪奭周陳疏入啓,參判金道喜進,參議李嘉愚式暇,同副承旨金周默進。啓曰,行判書洪奭周陳疏入啓,參議李嘉愚式暇,小臣獨政未安,何以爲之?敢稟。傳曰,仍爲之。以李穆淵爲承旨,李羲友爲大司諫,嚴錫明爲永禧殿令,金椒爲肇慶廟令,朴萊壽爲瓦署別提,邊達秀爲靖陵直長,金昌圭爲純陵奉事,成載璜爲廣興奉事,分敎官單金用基,典籍單沈宜升,文科甲科第一人,掌苑別提單洪大恒,武科甲科第一人,禮賓直長單洪翼燮,文科甲甲第三人,新及第李祖榮通訓今加通政,文科甲科第二人,登科前資窮,依法典陞堂上。
兵批,判書沈能岳,參判李基栽,參議洪祐燮病,參知李寅敎入直進,右副承旨兪星煥進,訓鍊主簿加設單成元鎭,副護軍韓鎭㦿·洪羲弼·閔致成,副司正朴鏞俊·元永萬,以上竝單付。
吏批,再政。李羲碩爲工曹佐郞,卜來相爲典籍,徐用輔爲中部都事,李必敎爲南部都事,崔擎祖爲義陵參奉,金鳴鐸爲純陵參奉,尹致聞爲愍懷墓守衛官。
朴來謙啓曰,行大司憲宋冕載,掌令黃浩民,持平李殷相牌不進,執義朴宗吉,掌令朴基旭,持平金養默在外,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于朴來謙曰,只推。
以左副承旨張敎根牌不進罷職傳旨,傳于金周默曰,只推。
以檢閱朴齊憲·曺雲承牌不進罷職傳旨,傳于金周默曰,只推。
朴來謙,以兵曹言啓曰,今番殿試榜目中,多有誤落處,臣之矇未覺察,不勝惶恐,而原榜目中,竝付標以入之意,敢啓。傳曰,知道。
義禁府啓目,粘連向前林鶴聞亦,奏御文字,宜極審愼是白去乙,今此擧子入門之單,只從試券安寶之數,極爲疎忽,不可仍置,以此照律,何如?判付。啓,依允。又啓目,粘連向前尹羲烈亦,配囚遭故,給由歸葬,固載通編是白乎,乃不待公文之現納,徑使罪人而暇還,揆以法例,終涉輕率,以此照律,何如?判付。啓,依允。
吏曹參判金道喜疏曰,伏以臣,猥叨匪據,今已六朔于玆矣。淟涊蹲冒,居常懍惕,迺者開政有命,召牌洊降,臣屢違是懼,蒼皇趨承,纔入脩門,門鑰已下矣。方待長銓去就,將赴政席,卽見小報,始知長堂之初不出牌,臣於是乎瞠然失圖,不知所以自處矣。夫政注之法,長銓爲主,或因長銓之實故實病,往復代斲,臣亦屢遭,今日之先入,亦因長銓之往復,而至於長銓之初不出牌,次堂之遽然冒膺,非但臣身之所未見,抑亦銓家之所未有,嚴命雖極悚蹙,格例不可踰越,臣雖愚騃,斷無以晏然奉承,而違傲路阻,進退郞當,玆敢不避猥越,忙陳斷章,徑出禁扃,伏願聖明,亟治臣慢命之罪,以肅朝綱焉,臣無任云云。答曰,省疏具悉。卿言無怪,原批還收。
上在慶熙宮。停常參·經筵。
自辰時至未時,日暈。
金周默啓曰,明日常參·經筵,取稟。傳曰,停。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金周默啓曰,端午帖製述人,旣已抄啓矣。弘文提學李止淵,待明朝牌招,以爲出韻科次之地,何如?傳曰,允。
兪星煥啓曰,行大司憲宋冕載,掌令黃浩民,持平李殷相牌不進,執義朴宗吉,掌令朴基旭,持平金養默在外,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于兪星煥曰,只推。
兪星煥啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
金周默,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
兪星煥,以兵曹言啓曰,內禁衛將鄭日永·李鍾文,景福宮衛將文昌琦,昌德宮衛將金大遠,文臣兼宣傳官鄭琦和,俱以病難供職,呈狀乞遞,竝改差,何如?傳曰,允。
又以賑恤廳言啓曰,三巡發賣,今月二十九日爲始,減價發賣於五部都民,而本廳米儲不敷,今番則三分一以田米,磨鍊分給之意,敢啓。傳曰,知道。
義禁府照目,粘連洪原縣監尹羲烈矣本府議啓內,配囚遭故,給由歸葬,固載通編是白乎乃,不待公文之現納,徑使罪人而暇還,揆以法例,終涉輕率,以此照律,罪笞四十收贖,附過還職私罪,奉敎依允爲旀,功減一等爲良如敎。又照目,粘連四館所官員林鶴聞矣本府議啓內,奏御文字,宜極審愼是白去乙,今此擧子入門之單,只從收券安寶之數,極爲疎忽,不可仍置,以此照律,罪笞四十收贖,附過還職私罪,奉敎依允。
行吏曹判書洪奭周疏曰,伏以臣,犯負乘之誡,積瘝素之諐,待罪四朔,蔑一報效,唯日以狗馬賤疾,仰瀆宸聰,煩猥嫚蹇之誅,臣亦自知其難逭矣,而聖度包容,不惟不加之譴罰,溫言隆眷,前後相續,一朔之內,三蒙恩暇,俾得以安意將攝,專力醫治,臣之獲免於僵仆,以至今食息而蠢動者,秋毫皆聖恩所曁也。昨日政命,在於由限甫滿之際,而深軫病狀之難强,特寬天牌之洊督,其所以委曲周旋,俾便其調護之私者,殆不啻慈父之於弱子,事曠前比,瞻聆皆驚,臣不敢知無似賤品,何以得此於君父也?仰戴洪造,俯循微軀,銘鏤感激,不知所報,而不意僚堂之章,引義太過,至勤聖批之還收,以致嚴召之連降,臣於是,惝怳踧踖,誠莫省其措躬之所也。竊見僚堂之疏,專以格例爲言,居長銓者,若無他事故,而召牌之降,只及次堂,則其謂之礙於格例,而不欲冒當者,尙或有說,今臣則旣陳章而言病矣,旣承批而蒙由矣。調理之暇,例以三日爲限,而臣之承批,在於廿三夜分之後,計到昨日出牌之時,實不能滿三晝夜矣。聖慈曲諒,特許優假,格例有無,固非可論,而卽以三日由限之格例言之,亦未可遽謂之踰越,則僚堂之逡巡却顧,臣未敢知其當然也。抑臣疾病不可强之狀,固已爲天鑑之所俯燭,而今因僚堂之疏,拚棄軀命,擔舁趨召,蹩躄顚踣於周行之上,則昌披郞當,雖屬臣一己之事,亦豈所以仰承終始庇覆之德意哉?仍伏念臣之受任,今爲百日有餘,而無故行公之日,不踰數旬,控籲之牘,至於八上,而引疾之辭,居其强半,卽此而其不堪陳力,亦已明矣。不能者止,聖有明訓,今臣旣已不能其職矣,而徒欲憑恃寵靈,貪戀榮祿,以爲盤礴蹲冒之計,其有傷於淸朝之四維,顧何如也?天官之任,務在激揚,激揚之實,莫先於砥礪廉隅,先自壞其一身之廉隅,而能藉手於銓衡之職者,臣未之聞也。臣於年來,積傷心曲,少費思慮,輒致增劇,雖以目下言之,內聚而爲痰癖,外結而爲癰腫,眩暈之作,而神不攝形,飮啖之阻,而氣不通膈,究其源委,莫非是心之受病也。自叨見銜,懼不稱塞,力小任重,神疲事殷,夙霄憂慄,氷火交中,而又重以疾瘝曠,求解不得,一念如結,百端交煎,少愈旋添,祟實在此,今唯有早蒙鞶禠,獲就閑散,庶可以多方將息,少蘇朽殘,復圖涓埃之報效。此實臣寤寐耿耿之至願,玆敢不避僭猥,冒昧悉陳,唯殿下,矜之憐之,亟將臣所叨吏曹判書之任,先行鐫免,仍命盡削見帶諸職,重賜勘處,以爲人臣辜恩嫚命者之戒,千萬幸甚,臣無任云云。答曰,省疏具悉。昨日事謂予偶失照檢則,可也。亞堂之引例陳章,容或無怪,於卿何有,而復此云云乎?勿辭行公。
知中樞府事朴綺壽疏曰,伏以臣,伏見儀曹草記下者,則有向來監試會試冒赴入格儒生等拔去査治之擧,臣於其時,猥叨主試之任,而今玆事端之出,曾非意慮所到,駭愕之極,繼以惶愧,夫三年大比,邦典攸重,上舍選升,科名不輕,而見漏解額者,無難冒赴,跡其所爲,萬萬叵測,誠一無前之變怪事,渠輩苟有一分畏法之心,豈有是也?此非鄕曲蚩蠢如渠輩所可獨辦,入場之際,必有改頭換面,符同作奸之端,事關國體,言之痛心,然而若使主試者,威令足以操束,聰明足以管攝,則狼藉售奸,必不至此,方其坼榜也。亦豈無趁卽覺察之道?臣於是,無所逃罪,玆敢露章自列,仰瀆崇聽。伏乞聖明,亟降處分,治臣以當勘之律,以嚴試體,以懲後弊焉,臣無任云云。答曰,省疏具悉。冒赴儒生事,國綱之不嚴,士習之不端,誠甚駭惋,而於卿何干,獨爲自引乎?
上在慶熙宮。停常參·經筵。
藥房都提調沈象奎,提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金周默啓曰,明日常參·經筵,取稟。傳曰,停。
傳于兪星煥曰,大臣·備局堂上引見。
傳于金周默曰,禮房承旨馳詣宗廟·景慕宮,奉審摘奸以來。
金弘根啓曰,行左承旨朴來謙,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,吳致愚落點。
金周默啓曰,摠戎使申絅,隨牌來詣朝房,謂有情勢,至於陳疏,武臣處義,自有飭禁,原疏纔已還給,而飭敎之下,不卽承膺,揆以事體,萬萬未安。從重推考,何如?傳曰,允。原疏捧入。
兪星煥啓曰,行大司憲宋冕載,掌令黃浩民,持平李殷相牌不進,執義朴宗吉,掌令朴基旭,持平金養默在外,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于兪星煥曰,只推。
以全羅監司徐有榘狀啓,昌平縣令權涑,以其親病,受由上京,還官無期,不得已罷黜事,傳于金周默曰,令該曹口傳差出,不多日內下送。
傳于吳致愚曰,摠〈戎〉使疏批已下,卽爲嚴飭牌招。
吳致愚,以都摠府言啓曰,來五月初三日景慕宮夏享大祭親傳香時,侍衛寶劍當爲備員,而都摠管徐俊輔,副摠管李彦淳·尹致謙在外,洪羲瑾·徐左輔俱有實故,柳相穆有實病,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管李紀淵,副摠管林景鎭·李寅泰·李憲球·金煐·趙運永落點。
吳致愚,以備邊司言啓曰,本司有司堂上李紀淵,除拜摠管矣。職務相妨,摠管之任,今姑許遞,何如?傳曰,允。
又以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
李穆淵,以賑恤廳言啓曰,今日南部四十三契三千一百三十一戶,中部八契一百五戶,米三百五十一石九斗五升,田米一百三十五石十三斗五升,分給之意,敢啓。傳曰,知道。
行護軍申絅疏曰,伏以臣,纔解重閫,旋叨戎垣,繼而馹召有命,遠近聳聽,道路生輝,臣擎奉華誥,感極而涕,若其過福之災,不衷之實,夙夜憂懼,氷炭交中,際伏見司諫臣柳幼麟自明之疏,滿心慙恧,不知所以自措也。臣於再昨冬,待罪秋官,適當酒禁,姿性自來鈍滯,風力不能彈壓,瘡疣之出,何所不有,譏斥之來,何所不至,而至若臺臣事本末,伊時草記尙在,一按可知,臣何嘗以潛釀之目,勒加於臺臣哉?特以禁隷縛打,傷痕狼藉,掩諱不得,則臣雖欲曲爲之地,其於國綱何哉?藉曰臺臣初無躬犯,被縛受杖,在於其門內,則亦豈可諉之以在家而不知乎?十手所指,一世共傳,焉可誣也,臣於是乎不得已據實草記,此豈臣所樂爲也?臣與臺臣,旣無往近讎怨之端,則譸張虛無,必欲甘心,揆以常情,宜無是理,且臣以韎之賤,雖無言行之見孚,而至於欺人孤弱,衒能使氣,乃是臣平生所未嘗學者,臺臣之以此爲說,可謂噴薄太甚。況其上欺天聽,下辱朝紳,卽人臣之極罪也。彼雖急於分疏,獨不念事體之不當如是,而自未免語不擇發之歸乎?竊爲臺臣惜之也,及奉臺疏批旨,俯燭無餘,雖使臣自爲之辭,誠無以加此,臣又何敢呶呶對辨,重傷事體也?然至若自同無故,抗顔班聯,臣雖武夫,亦淸朝四維中一物也。何忍放倒昌披,自歸無忌憚之科乎?飭敎之下,進身無路,奉牌朝房,泥首俟勘,臣誠死罪,非不知疏擧之萬萬僭越,而情窮勢蹙,冒沒呼籲。伏乞天地父母,俯垂鑑諒,亟削臣職名,仍治臣瀆擾之罪,以肅朝綱焉,臣無任云云。答曰,省疏具悉。本事業已照燭,何用多辯?況武臣之無敢處義,朝飭至嚴,卽爲視務。
甲午四月二十九日辰時,上御興政堂。藥房入診,大臣·備局堂上引見入侍時,都提調沈象奎,提調金學淳,副提調金弘根,假注書黃麟淳,記事官朴齊憲·洪說謨,直閣吳取善,右副承旨兪星煥,假注書沈承澤,事變假注書卓宗述,行禮曹判書朴宗薰,漢城判尹李止淵,兵曹判書沈能岳,行大護軍趙寅永,工曹判書李紀淵,行護軍李惟秀,同知中樞府事李鐵求,副應敎金羽根,以次進伏。醫官李亨基·趙宗翊·金珪,進伏楹外訖。象奎進前奏曰,近日甚淸佳,而昕夕過涼,午候熏炎,不宜於節宣之方,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上可之。亨基等以次入診訖,退伏奏曰,脈候左右三部調均矣。象奎曰,湯劑當退與諸醫,議定以入矣。上曰,次對爲之。象奎曰,頃因前持平李秉瑩上疏,其所請服飾之另行更張,刪去繁文者,諸備堂各陳意見,皆已獻議,今謹一通謄書,以備乙覽,臣又以諸議,往復停當于原任大臣矣。我東衣章,其制之最古者,帖裏是已,上衣下裳,連綴成之,袂可回肘,蓋有深衣卽戎之義焉。故謂之戎服,而古則服之於帽袍之裏,故又謂之帖裏,加袍以趨朝,去袍而卽戎,安不忘危,簡而且便,古制爲然。若稽先朝癸丑下敎,以笠與帖裏之藏奉於咸興本宮,爲戎服不可祛之證,此無更議,而若其衣之袖之舊僅回肘者,今幾闊垂曳步矣,笠之簷之舊纔覆肩者,今且廣可盤坐矣。無足爲美觀,而不適於便用,誠可慨訝,其闊其廣,皆屬侈費,今誠遵舊制,而無循已習之俗,斯可以祛其弊矣。若以旣有戎服,而又有軍服,軍戎何別,而服有此異,此爲侈費,宜祛其一云爾,則軍服之侈費,不啻倍蓰於戎服,此寧可祛,而第亦有不可遽議者,蓋軍服,卽介冑之裏衣,如戎服之爲帽袍之裏衣也。故各營軍卒,皆着軍服,各司皁隷,皆着帖裏,卽各從其將領官員之所常服而然也。將臣與有職武弁,公服之下,今亦皆着軍服,而文·蔭官則帖裏今變爲氅衣,今雖不必更變其已變者,反滋煩弊,而其舊法之尙存者,又何可廢之乎?然則軍服,亦不可輒除也。第伏念先朝華城幸行,參用軍服,聖意所裁,豈無權度,而亦只標旗,以內扈駕諸臣,具軍服陪從,各官則皆戎服,一如他幸行時,臣之愚淺,竊以爲今後健陵·顯隆園幸行時,亦當用陵園幸行常儀。蓋以參用,非爲永制,常儀所貴率由也。嘗所耿耿,敢此因端竝陳,而係是動駕儀節,事極重大,下詢原任大臣·禮堂·館閣堂上及諸備堂,務爲至當之歸,不勝望幸,至如笠之必以紫鬃結造者,不但患其費多,飾之繁冗,尤苦受風,以此爲美,無謂莫甚。笠不用鬃結,飾亦去其彌文如雀羽傍羽嶺羽,陵幸儀註,罷齋還宮時,雖有插羽之文,此未足有關禮節,城內殿座,皆非齋日,廟宮享謁還宮,雖已罷齋,侍衛亦未嘗插羽,則何獨於郊外,必如此哉?然則插羽一節,不爲磨鍊於儀註,恐無不可。但虎鬚,不知用自何時,而侍衛之戎服者,笠必插之。且客使之來,曾皆見此飾,而今忽除去,則無或視以簡省於前儀乎?以此以彼,存之爲可,外此前奏所云近日朝儀之所講究合當變通釐正者,另成一通節目,啓下遵行之地,竝先此仰達矣。上曰,依爲之。出擧條又所啓,今之科弊,誠末如之何,而至於日前禮曹草記金炳麟等事而極矣。此卽所謂科賊,豈意人心之全無顧畏,一至於此乎?該曹雖以其罪狀,請令各該道,嚴査勘啓,已爲蒙允,而若其造謀設計,符同售奸,則無論泮吏與試所下屬,必有其人,方可圖此。此無以自外道質對盤訊更令各該道,竝爲捉上于法曹,以爲窮覈,其合套同事之類,一一考律勘斷之地,流配罪人卜麟欽之改名赴擧,亦係變怪。雖因道啓,已爲拔榜,自該道刑推,押還配所,而若其冒赴科試之罪,無所加懲,決不可如是而止分付其配所道臣,以見犯罪狀,嚴刑捧遲晩,遠惡地更爲移配,卽使押付,何如?上曰,依爲之。出擧條又所啓,辛卯秋到記製述直赴人趙湕,壬辰七夕製直赴人李秉運,竝殿試前身死,依法典贈相當職事,分付詮曹,何如?上曰,依爲之。出擧條又所啓,自古國家所以維持全安,靖世道而壹民志者,不過曰義理明三字而已。有若故重臣趙得永丙寅一疏,秉執嚴正,樹立卓絶,獨炳消長之幾,力辦忠逆之分,以明我先王精微之義理,以明我殿下繼述之義理,得以曉然著明於一世,此正君臣上下交相勉勵,不容暫忽者也。然則爲今日嘉乃不忘,保守闡明之道,亦惟褒嘉此重臣,而且其晩年自靖,亦足以有裨風敎,臣謂故吏曹判書趙得永,亟命議諡,以昭彝典爲宜,在前如此之人,或有因特敎不待諡狀之例,故竝此仰達矣。上曰,依爲之。出擧條又所啓,摠戎使申絅,今日賓對,懸病不進,似以日前臺疏而然,而武臣之毋得處義,飭敎自來何如,則爲此逡巡,不可無警,從重推考,令政院申飭牌招,何如?上曰,依爲之。出擧條上曰,大臣就座,諸宰奏事。象奎曰,賓對諸宰,未奏事之前,徑請不參,臺諫問備,事甚疎率,推考,何如?上曰,依爲之。出擧條止淵曰,太常祭享所用菁根田八結零,古在楊州樂淸亭,而其後全數成川,英廟癸酉,因下敎自戶曹,買給代土於箭串坪·新川里等處,而只爲六結零,庫直輩以未滿元摠,無以如數進排,年復年號訴本寺矣。再昨年及昨年潦水,新川里所在田,又被水破,永無田形,兩年進排,無異白徵,此非但下屬之難支,祭享所重,不宜若是苟艱,舊摠雖無以準劃,新破不得不代給,令戶曹看審其形止,就其被災最甚處,幾結,趁卽代劃爲宜,故敢此仰達矣。上曰,依爲之。能岳曰,年前以兵虞侯散政時,前銜參互差擬事,筵稟定式,而前銜中有三品履歷者,皆不願赴,未經三品者,難於陞品甄復,成命之後,僅爲一番擧擬,而仍不得施行,當初變通。蓋由於排擬之乏人,而伊後寢却,未免爲格例之所拘,今若以曾經內外四品人,勿拘備擬,則可無苟艱之患,亦有疏鬱之效,故敢此仰達,而事係官方,下詢大臣處之,何如?上曰,大臣之意,何如?象奎曰,陞品復職,固不可議,而三品履歷者,旣皆不願,則果無參互差擬之道,其中有外四品履歷人,則勿拘備擬,不害爲疏鬱之政,而或有除拜後因事故不赴者,則元望筒勿施,更爲差出,若値竝與外四品履歷人無之之時,則不可不依前以實職人差送矣。上曰,依爲之。出擧條星煥曰,玉堂所懷奏之。羽根曰,無所懷矣。星煥曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御加減健脾湯,自明日一帖式煎入事,榻前下敎,上曰,承旨史官就座。仍命退,諸臣以次退出。
上在慶熙宮。停常參·經筵。
未時,日暈。
張敎根啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
張敎根啓曰,來初五日朝參日次而延慶墓忌辰祭齋戒相値,頉稟之意,敢啓。傳曰,知道。
金周默啓曰,明日景慕宮夏享大祭齋戒,再明日·三明日寧陵忌辰祭齋戒正日,初五日·初六日延慶墓忌辰祭齋戒正日,初七日·初八日長陵忌辰祭齋戒正日,初九日·初十日獻陵忌辰祭齋戒正日,十一日孝昌墓忌辰祭正日相値,視事頉稟之意,敢啓。傳曰,知道。
金弘根啓曰,藥房提調·副提調持湯劑來待矣。傳曰,封入。
張敎根啓曰,行大司憲宋冕載謂以先壟有事,陳疏徑行,事甚未安。原疏纔已退却矣,推考,何如?傳曰,允。
又啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民·持平李殷相牌不進,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于張敎根曰,只推。
傳于金周默曰,發遣吏郞,諸執事淸齋與否,摘奸以來。
傳于金周默曰,明日出宮門路,以廣達門爲之。
以公忠監司趙秉鉉狀啓西原縣監李能秀身死事,傳于金周默曰,令該曹口傳擇差,不多日內下送。
吏曹口傳政事,以洪運謨爲昌平縣令。
金周默,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以司饔院監膳提調意啓曰,鷹師貢人等呼訴內,京貿山雉今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
又以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例時任玉堂·春坊及刑官·司饔院官員年六十以上人,通融塡差以入,而其中時無職名人,令該曹口傳付軍職,何如?傳曰,允。
張敎根,以兵曹言啓曰,今當儲窠之月,虛司果不得循例區處,而在前積滯之時,有勿拘儲窠,以虛司果擬入之例,今亦依此擧行,以爲次次疏滯之地,何如?傳曰,允。
又以刑曹言啓曰,今四月二十九日藥房入診,大臣·備局堂上引見入侍時,左議政沈象奎所啓,今之科弊,誠末如之何,而至於日前禮曹草記金炳燁等事而極矣。此則所謂科賊,豈意人心之全無顧畏,一至於此乎?該曹雖以其罪狀,請令各該道嚴査勘啓,已爲蒙允,而若其造謀設計,符同售奸,則無論泮吏與試所下屬,必有其人,方可圖此。此無以自外道質對盤訊,更令各該道,竝爲捉上于法曹,以爲窮覈,其合套同事之類,一一考律勘斷之地,流配罪人卜麟欽之改名赴擧,亦係變恠。雖因道啓,已爲拔榜,自該道刑推,押還配所而若其冒赴科試之罪,無所加懲,決不可如是而止。分付其配所道臣,以見犯罪狀,嚴刑捧遲晩,遠惡地更爲移配,卽使押付,何如?上曰,依爲之事,命下矣。謹依批旨,監試覆試榜目中無初試冒參罪人茂長金炳麟,晉州趙復大,肅川金毓,分付各該道臣,使之罔夜捉上,而待押來窮覈勘斷,光州牧流三千里定配罪人卜麟欽,令配所道臣嚴刑捧遲晩,遠惡地移配押送之意,一體分付,何如?傳曰,允。
上在慶熙宮。停常參·經筵。
自午時至人定,灑雨下雨,測雨器水深一寸二分。自人定至初三日開東,灑雨下雨,測雨器水深三分。
上詣崇政殿月臺。景慕宮香祝親傳入幕次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
張敎根啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
傳于金周默曰,禮房承旨馳詣景慕宮,奉審摘奸以來。
金弘根啓曰,藥房提調·副提調持湯劑來待矣。傳曰,封入。
又啓曰,假注書黃麟淳身病猝重,勢難察任,今姑改差,何如?傳曰,允。
黃麟淳改差,代以崔琠爲假注書。
金周默啓曰,應敎金鼎集奉命出疆,副校理李鼎在,修撰宋持養差祭,玉堂上下番俱空,事甚未安。副應敎金羽根,校理李垿·趙秉憲,副校理成遂默,修撰洪鍾應,副修撰洪祐順·鄭德和,竝卽牌招,推移入直,何如?傳曰,允。
以副應敎金羽根,校理李垿·趙秉憲,副校理成遂默,修撰洪鍾應,副修撰洪祐順·鄭德和牌不進罷職傳旨,傳于金周默曰,只推。
金周默,以禮曹言啓曰,卽接長陵參奉所報,則今此端午節享,兩官當爲備員將事,而令文澤行,方在咸鏡道北靑地本家,勢無及期上來之望云。長陵令文澤行,今姑改差,其代卽令該曹以在京無故人口傳差出,以爲備員擧行之地,何如?傳曰,允。
吏曹口傳政事,以朴有壽爲長陵令。
吏曹口傳政事,以申常顯爲西原縣監。
張敎根,以刑曹言啓曰,謹依下敎,於義宮內作挐罪人金巖回,全羅道益山郡定配所,卽爲押送之意,敢啓。傳曰,知道。
李穆淵,以賑恤廳言啓曰,今日東部三十五契一千八百七十九戶,北部三十八契二千二百九十七戶,西部三十一契八百五十二戶,米五百三十四石六斗,田米一百九十九石三斗,分給之意,敢啓。傳曰,知道。
甲午五月初二日辰時,上詣崇政殿月臺。景慕宮夏享大祭香祝親傳入侍時,行都承旨金弘根,左承旨張敎根,右承旨李穆淵,左副承旨吳致愚,右副承旨兪星煥,同副承旨金周默,假注書黃麟淳·沈承澤,記事官朴齊憲·洪說謨,檢校待敎金興根,直閣吳取善以次侍立。時至,上具翼善冠·衮龍袍,乘輿出興泰門,藥房提調金學淳,副提調金弘根進前奏曰,日候陰濕,侵早勞動,聖體,若何?上曰,一樣矣。由廣達門,詣崇政殿月臺,通禮跪啓請降輿,通禮前導就褥位南向立,引儀引獻官金在昌,陞詣褥位之左,通禮跪啓請跪,上跪,香室官奉香祝跪授周默,周默奉東向跪進,上受香祝以授獻官,獻官西向跪受興,通禮跪啓請興,上興,通禮前導降就階下祗送位,西向立,在昌奉香祝由正路出,通禮跪啓請鞠躬,上鞠躬,香祝過後,啓請平身,上平身入幕次,問安。答曰,知道。通禮跪啓請乘輿,上乘輿出崇政門,由廣達門·興泰門還內,諸臣以次退出。
上在慶熙宮。停常參·經筵。
吳致愚啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
金弘根啓曰,藥房提調·副提調持湯劑來待矣。傳曰,封入。
金周默,以侍講院言啓曰,王世孫進講小學第二卷,今已畢講矣。第三卷繼講之意,敢啓。傳曰,知道。
金弘根啓曰,假注書沈承澤身病猝重,勢難察任,今姑改差,何如?傳曰,允。
沈承澤改差,代以趙秉恒爲假注書。
金周默啓曰,卽者檢閱朴齊憲以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱曺雲承,別兼春秋金大根·洪鍾應,竝卽牌招,何如?傳曰,允。
又啓曰,應敎金鼎集奉命出彊,副應敎金羽根,校理李垿差祭,玉堂上下番俱空,事甚未安。校理趙秉憲,副校理成遂默,修撰洪鍾應,副修撰洪祐順·鄭德和旣有只推之命,與副校理李鼎在,修撰宋持養一體牌招,推移入直,何如?傳曰,允。
傳于金周默曰,留院公事入之。
以檢閱曺雲承,別兼春秋金大根·洪鍾應牌不進罷職傳旨,傳于金周默曰,只推。
以校理趙秉憲,副校理成遂默·李鼎在,修撰洪鍾應·宋持養,副修撰洪祐順·鄭德和牌不進罷職傳旨,傳于金周默曰,只推。
兵曹口傳政事,護軍單朴來謙。
吳致愚,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
金周默,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以忠勳府言啓曰,本府書寫忠義衛黃履健有頉代,嫡長忠義衛李勉行差下,依例以假郞廳稱號,何如?傳曰,允。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曹有定式矣。司成徐有贊,直講李鳳純,典籍李繪九俱爲差祭進去,時無入直之員,以他郞官姑爲代直,何如?傳曰,允。
吳致愚,以宣惠廳言啓曰,本廳郞廳沈宜晩纔已啓下矣。今當上納之時,廳務甚劇,令該曹口傳付軍職,使之冠帶常仕,何如?傳曰,允。
兵曹口傳政事,副司果單沈宜晩。
吳致愚,以賑恤廳言啓曰,今日西部五十一契四千六百二十四戶,米五百石三斗五升,田米一百九十一石五斗五升分給,而三巡發賣,已畢之意,敢啓。傳曰,知道。
上在慶熙宮。停常參·經筵。
李穆淵啓曰,左副承旨吳致愚今日不爲仕進,卽爲牌招,何如?傳曰,允。
傳于金周默曰,禮房承旨馳詣宗廟·永禧殿·景慕宮,奉審摘奸,受香諸處,奉審摘奸以來。
金弘根啓曰,藥房提調·副提調持湯劑來待矣。傳曰,封入。
金周默啓曰,左右史不可不備,檢閱曺雲承,別兼春秋金大根·洪鍾應旣有只推之命,竝卽牌招,何如?傳曰,允。
又啓曰,玉堂上下番俱空,事甚未安。校理趙秉憲,副校理李鼎在,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
以左副承旨吳致愚牌不進罷職傳旨,傳于李穆淵曰,只推。
以別兼春秋金大根·洪鍾應牌不進罷職傳旨,傳于金周默曰,只推。
以校理趙秉憲,副校理李鼎在,修撰洪鍾應·宋持養,副修撰鄭德和·洪祐順牌不進罷職傳旨,傳于金周默曰,只推。
金周默,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
李穆淵,以都摠府言啓曰,副摠管尹尙圭·林景鎭·李德鉉·朴潤榮·任聖皐俱爲差祭,金煐·李寅泰在外,趙運永有實故,一員未差,只有臣李憲球一人,伴直無人。令政院稟旨變通,仍令該曹口傳差出,待下批牌招,以爲推移入直之地,何如?傳曰,允。在外有實故摠管竝許遞,前望單子入之。
摠管前望單子入之,都摠管朴宗薰,副摠管徐左輔·朴永元落點。
李穆淵,以兵曹言啓曰,今番武科殿試榜目中洪州馬兵朴永得,北靑親騎衛崔成番等父名,與本道都試狀啓,俱爲相左,故竝捉致査問,則其借名作奸情節,皆已首實,爲先原榜目中,竝付標拔去,而幻弄國試之罪,移法司照律嚴繩,何如?傳曰,允。
上在慶熙宮。停常參·經筵。
自人定至初六日開東,灑雨下雨,測雨器水深一寸二分。
藥房都提調沈象奎,提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
張敎根啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
吳致愚啓曰,備邊司郞廳來言,今日賓廳日次,而延慶墓忌辰祭齋戒相値,不得來會云矣,敢啓。傳曰,知道。
傳于金周默曰,禮房承旨馳詣延慶墓,奉審摘奸,仍留監祭,懿陵一體奉審以來。
金弘根啓曰,藥房三提調持粟米飮來待矣。傳曰,封入。
又啓曰,藥房三提調持湯劑來待矣。傳曰,封入。
吳致愚啓曰,玉堂上下番俱空,已至多日,事甚未安。校理趙秉憲,副校理李鼎在,修撰洪鍾應·宋持養,副修撰洪祐順·鄭德和旣有只推之命,與副應敎金羽根,校理李垿,副校理成遂默,一體牌招,推移入直,何如?傳曰,允。
張敎根,以刑曹言啓曰,兵曹啓辭內,今番武科殿試榜目中洪州馬兵朴永得,北靑親騎衛崔成番等父名,與本道都試狀啓,俱爲相左,故竝捉致査問,則其借名作奸情節,皆已首實,爲先原榜目中,竝付標㧞去,而幻弄國試之罪,移法司照律嚴繩,何如?傳曰,允事,命下矣。謹按律文,則大典通編武科條,有曰科場用奸者,邊遠充軍,朴永得·崔成番,依此律,永得平安道泰川縣,成番全羅道和順縣,邊遠充軍定配所,竝卽押送之意,敢啓。傳曰,知道。
甲午五月初五日卯時,上御興政堂。藥房入診入侍時,都提調沈象奎,提調金學淳,副提調金弘根,假注書崔琠,記注官金泰顯,記事官曺雲承,直閣吳取善以次進伏。醫官李亨基·金珪·李顯養進伏楹外訖。上曰,史官分左右。象奎進前曰,日前之雨洽滿,而朝氣熏濕,猶未快晴,又當此時,聖體,若何?上曰,一樣矣。寢睡·水刺之節,何如?上曰,一樣矣。湯劑加減,連爲進御,果順下乎?上曰,一樣矣。中宮殿氣候,何如?上曰,一樣矣。上曰,醫官診候,置之。上曰,大臣就座,史官就座。仍命退,諸臣以次退出。進御二錢重人蔘粟米飮,自今日一貼式限二貼煎入事。出榻敎中宮殿進御二錢重人蔘粟米飮自今日一貼式限二貼煎入事。出榻敎世子嬪宮進服二錢重人蔘粟米飮,自今日一貼式限二貼煎入事。出榻敎上命大臣就座。仍命退,諸臣以次退出。
上在慶熙宮。停常參·經筵。
自開東至酉時,灑雨下雨,測雨器水深九分。
張敎根啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
金弘根啓曰,藥房三提調持粟米飮來待矣。傳曰,封入。
又啓曰,藥房三提調持湯劑來待矣。傳曰,封入。
傳于兪星煥曰,再明日景祐宮茶禮當親行矣,該房知悉。
傳于兪星煥曰,聞鄭判府事病患極重云,遣御醫持藥物不離看病。
李穆淵啓曰,兼戶曹判書趙萬永以點檢事,明日西江出去矣。兼帶訓鍊大將所佩命召,何以爲之?敢稟。傳曰,仍佩往來。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于兪星煥曰,只推。
兪星煥啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于兪星煥曰,只推。
張敎根,以都摠府言啓曰,今日入直內三廳武兼禁軍及軍兵等,當爲中日習射技放,而延慶墓忌辰祭正日相値,不得設行之意,敢啓。傳曰,知道。
又以兵曹言啓曰,今五月初八日大駕詣景祐宮茶禮親行時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍以幾番幾哨磨鍊,餘軍留營,何以爲之乎?敢稟。傳曰,訓局步軍八哨,馬軍四哨,訓將率領爲先廂,六哨,禁將率領爲後廂,禁軍四番爲之,御將率外營入直馬步軍及標下軍留陣,留營,置之。
醫官金景球書啓,臣敬奉下敎,馳往西部皇華坊聚賢洞契判中樞府事鄭晩錫家,齎傳藥物,看審病症,則浮腫頗緊,小便不利,脈度沈弱,神氣昏微,連用人蔘粟米飮,而臣旣伏承不離看病之命,故仍留之意,詮次,啓達。傳曰,知道。
上在慶熙宮。停常參·經筵。
夜自二更至四更,灑雨下雨,測雨器水深二分。
吳致愚啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
兪星煥啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
吳致愚啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
金弘根啓曰,藥房提調·副提調持湯劑來待矣。傳曰,封入。
兪星煥啓曰,玉堂上下番俱空,已至多日,事甚未安。副應敎金羽根,校理趙秉憲·李垿,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
吳致愚,以都摠府言啓曰,今五月初八日景祐宮茶禮親行時,侍衛·寶劍·守宮當爲備員,而副摠管李德鉉在外,任聖皐以禁衛中軍陣上進,徐左輔·林景鎭·朴潤榮俱有實故,無以備員。令政院稟旨變通,仍令該曹以在京無故人口傳差出,待下批牌招,以爲備員進參之地,何如?傳曰,允。竝許遞,前望單子入之。
摠管前望單子入之,副摠管鄭基一·柳台佐·韓耆裕·洪羲瑾·李憲瑋落點。
吳致愚,以兵曹言啓曰,明日景祐宮茶禮親行時,本曹堂上守宮及侍衛當爲備員,而參議洪祐燮差祭,不得進參。令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。
吳致愚啓曰,因兵曹草記,明日景祐宮茶禮親行時,本曹堂上守宮及侍衛當爲備員,而參議洪祐燮差祭,不得進參。令政院稟旨變通,仍令該曹以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞,前望單子入之。
兵曹參議前望單子入之,任文白落點。
傳于兪星煥曰,明日出宮內門路,以廣達門爲之。
吳致愚啓曰,明日動駕,兩司侍臣當爲進參,除在外外,呈告人員,竝待開門牌招,何如?傳曰,允
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于兪星煥曰,只推。
兪星煥,以吏曹言啓曰,今此長陵忌辰祭獻官兵曹參議洪祐燮纔已遞職,時無職名,令該曹口傳付軍職,何如?傳曰,允。
兵曹口傳政事,副護軍單洪祐燮。
醫官金景球書啓,判中樞府事鄭晩錫病勢,今朝更爲診審,則諸症比昨少無減勢,而氣息凜綴,脈度沈微,飮啖全却,故藥則連用人蔘粟米飮之意,詮次,啓達。傳曰,知道。
上在慶熙宮。停常參·經筵。
自辰時至人定,灑雨下雨,測雨器水深九分。
大駕詣景祐宮,入齋室後,世孫宮遣宮官口傳問安。答曰,知道。內閣·政院·藥房口傳問安。答曰,知道。茶禮後,世孫宮遣宮官口傳問安。答曰,知道。內閣·政院·藥房口傳問安。答曰,知道。還宮後,內閣·政院·藥房口傳問安。答曰,知道。
吳致愚啓曰,司僕寺內乘來言,捲簾,取稟。傳曰,捲三面。
藥房口傳啓曰,景祐宮茶禮親行,已有成命,儀衛旣備,時刻將屆,而顧今雨意霪濃,朝氣蒸濕,終無開霽之望,此時勞動,恐有欠於大聖人節宣之方。伏乞亟寢成命,以副群情,千萬顒祝,惶恐敢啓。答曰,雨意不至大段,已有成命,當動駕矣。
金弘根啓曰,藥房三提調持湯劑來待矣。傳曰,封入。
金周默啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨奉室奉審。
傳于吳致愚曰,侍衛軍兵雨具,從便爲之。
金周默啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招推移入直,何如?傳曰,允。
張敎根啓曰,卽者義禁府都事來言,今日動駕時,駕側鳴錚罪人金鎭龍等六人,移送秋曹云矣,敢啓。傳曰,知道。
以獻納李在鶴,正言李竣祜,掌令黃浩民牌不進罷職傳旨,傳于張敎根曰,只推。
醫官金景球書啓,判中樞府事鄭晩錫病症,今朝更爲看審,則自昨燥熱稍緊,飮啖全却,眞元漸損,神氣昏涔,小便一直不利,脈度尤爲無力,藥則只用人蔘粟米飮,而太醫之連日來留,病心益切悚悶云。此意詮次,啓達。傳曰,知道。
吳致愚,以兵曹言啓曰,今月十一日一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李顯英爲內禁將。
甲午五月初八日辰時,上詣景祐宮。茶禮親行入侍時,行都承旨金弘根,左承旨張敎根,右承旨李穆淵,左副承旨吳致愚,右副承旨兪星煥,同副承旨金周默,假注書崔琠·趙秉恒,記注官金聖默,記事官曺雲承,提學洪奭周,檢校待敎趙斗淳,直閣吳取善,待敎金學性以次侍立。時至,通禮跪啓請外辦,上具翼善冠·衮龍袍,乘輿出興泰門,藥房提調金學淳,副提調金弘根進前奏曰,雨餘朝氣蒸濕,侵早勞動,聖體,若何?上曰,一樣矣。至廣達門外,通禮跪啓請降輿乘輦,上降輿乘輦,由建明門,出興化門進發,至景祐宮大門外,降輦乘輿,至齋殿門外,降輿入齋室。少頃,通禮跪啓請外辦,上入詣板位,行再拜禮,仍入宮內奉審後,還就板位,行再拜禮,贊禮前導詣盥洗位,上盥洗訖,贊禮導上詣尊所,執事者灌酒,上詣神位前跪,弘根奉香,周默奉爐跪進,上三上香少退跪,弘根進盞,上受,盞授周默,周默奠盞,連進三盞訖,上降復位,行再拜禮,仍入齋殿。上曰,侍衛軍兵雨具,從便爲之。出傳敎命侍衛權退,少頃,命入外辦,通禮跪啓請外辦,上出齋殿,乘輿出宮門外,降輿乘輦,由興化門至廣達門外降輦乘輿,由興泰門還入,諸臣以次退出。
上在慶熙宮。停常參·經筵。
兪星煥啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
張敎根啓曰,右承旨李穆淵,左副承旨吳致愚今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李景在·趙秉常落點。
又啓曰,新除授左副承旨趙秉常,卽爲牌招,何如?傳曰,允。
金弘根啓曰,藥房提調·副提調持湯劑來待矣。傳曰,封入。
又啓曰,假注書趙秉恒身病猝重,勢難察任,今姑改差,何如?傳曰,允。
趙秉恒改差,代以兪致崇爲假注書。
張敎根啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
傳于張敎根曰,留院上疏入之。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于張敎根曰,只推。
張敎根,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
張敎根,以禮曹言啓曰,卽接景慕宮官員所報,則本宮正堂西邊內墻一間許,今日卯時量頹缺云矣。與全體頹圮有異,慰安之節,依前例不爲磨鍊,補築之役,擇日擧行,何如?傳曰,允。
趙秉常,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
醫官金景球書啓,判中樞府事鄭晩錫病症,更爲看審,則達夜煩悶,神息凜綴,食飮全却,語音蹇涉,今朝症形,尤爲沈篤。藥則連用人蔘粟米飮,而精神或時開醒,則以爲,御醫來留,已至多日,私心悚蹙,去益靡措,亟令收還,千萬顒祝,而臣則仍留之意,詮次,啓達。傳曰,知道。
司諫柳幼獜疏曰,伏以,臣家勢孤弱,賦性愚陋,不足備數於人者,聖明之所俯燭,而同朝之所見諒也。以千古最下之人,當千古所無之事,五官失守,萬念都灰,跼高蹐厚,罔知攸措。噫,臣亦化育中一物耳。粗知人臣事君之義,亦聞君子行己之方,毋隱爲事君之第一義理,身名爲行己之最大科臼,如或一失於此,固當乖分義而僇身名也。臣之所遭,誠非一時人言之比,本事之虛無,走卒皆知,人言之罔測,夢魂猶驚,欲生而無以自立,欲死而亦有不得,分義於是乎乖損矣,身名於是乎僇辱矣。上而貽羞於淸朝,下而見譏於輿牧,如狂如醉,不生不滅,迷不知恥,日復一日,對人言語,求食自活,不卽滅死者,以爲至冤有可訴之日,至哀有可洩之時,而聖恩天大,無物不遂,陽春遍及於陰崖,白日竟照於覆盆,恩敍有日,特點繼侈,奬拔於垂死之地,拂拭於已廢之餘,闔門感泣,圖報罔階。意謂危迫而呼天,理之常也,疾痛而呼父,人之情也。月前一疏,冒死疾呼,冀被干瀆之罪,願伏斧鉞之誅,及伏承批旨下者,諄諄若慈父之詔迷子,不惟不伏當律,廼反俯賜溫諭,伏讀未半,血淚被面,衷情震駴,歷日未解。卽伏見摠戎使臣申絅疏本,則有曰草記尙在,一按可知,又曰禁隷縛打,掩諱不得,雖欲曲爲而於國綱何?又曰藉曰初無躬犯,豈可諉之以在家不知,十手所指,一世共傳,烏可誣也?又曰急於分疏,不顧事體,加之以噴薄太甚,重之以語不擇發,簸揚譏侮,滿紙詆斥,奇形怪狀,不一而足。臣雖不欲呶呶,重傷事體,而情窮勢蹙,不得不仰首鳴呼,冒瀆崇聽。伏願聖慈,俯垂鑑諒焉。草記中旣曰臣家潛釀之說,狼藉傳播,故差送禁隷,使之搜覓婢差,纔入其門,臣縱奴毆逐,俾不得搜見。仍爲捉入禁隷,私自結縛,亂加毒打,傷處大段,氣息奄奄,苟使直無犯科之事,則待其搜家無贓之後,往復懲治其攔入之罪,何所不可,而入門之時,先加阻搪,顯有匿犯之跡,私門縛打,大關紀綱云。許多辭說,無非罪臣而斥臣也,。傳播旣云狼藉,則傳之者比將十百,而聽之者不獨一二也。然則他堂他司,必將入聞,而擧皆曲護於臣,阿私掩匿,彼獨據法摘發,若是其神耶?未可曉也。毆逐不搜,私縛毒打,則曹隷充溢於軒砌,婢差明燭於房闥,甕盎之小大,几案之隱現,莫不搜驗,卽十目所視,果不可誣也。臣本家貧,旣無家丁,身雖無狀,亦係朝籍,豈忍把棒打人,若街衖間惡少年者哉?言之至此,不滿一笑,阻搪匿犯,私打隕綱,若是其甚,則臣之狂悖,雖欲自犯,而獨不畏人言之來耶?人不可欺,而況欺心,心不可欺,而況欺天而欺君耶?今此疏卞,勒成罪案,遣辭浮於草記,措語必欲甘心,十手之所指者,果指臣家犯釀,而一世之共傳者,果傳臣家私刑乎?誣臣之地,雖無顧藉,告君之辭,何其虛妄?人之爲言,雖欲自明,而言之罔極,胡至此極?苟欲一一辨明,則跡似互訟,語涉噴薄,自歸於不顧事體,語不擇發而止。臣雖殘軟,誠不欲爲此屑屑也。臣之不能見孚於周行之列者,臣固自傷,而人之所以必驅於罔測之地者,抑何意義?吁,可歎也。專昧無隱之義,惟知論人之擧,縱恣無憚,去益滋甚。麤戾使氣之習,雖是伎倆,不顧事體等說,無乃自服語耶?臣之前疏,略暴情實,不爲張皇者,以爲事之虛實,人所共諒,罪之有無,不必自明,今此反詆,是豈可忍?其後大臣之筵奏請放也,亦曰果是該曹之誤聞,而換捉禁吏之毆打,亦非躬犯云,則大臣前席之奏,何等重大,而何曾阿好於臣,曲庇於臣,有此仰奏者耶?雖欲陷人而胡不自反,人非賢聖則每事固不必盡善,當初事擧,出於誤聞,伊時草記,專聽誣訴,則亦當曰出於誤聞,不善措處而已矣。不此之爲,反噬跳踉,盛氣臚列,有若自處也則盡善盡美,於臣也則眞犯眞贓,以無實之語,無難奏御,獨不覺其自歸於不敬之科乎?本事之有無姑捨,人言之輕重自別,其人則雖未敢知,而其官則掌法之官也,其言則宰臣之言也。今日所遭,不可以行路逆旅酗悖橫逆,援以爲比,晏然自恕,臣情到此,直欲忘生,淸朝之華班,緣臣而汚,四方之嗤笑,緣臣而至。臣豈敢徒畏煩屑,泯默不洩,不思所以自靖之義乎?與其抱羞而貽辱朝紳,不若干冒而遄伏常憲,以此情踪,何可一刻晏然,不復知有人間羞恥事耶?臣於訟冤俟勘之章,何敢有所贅他,而每每見阻於喉院者,實由於格例之有乖云,則臣急於陳情,略以目前事言之,科試之法,何等嚴重,而卽伏見監試榜出之後,金炳麟等三人之冒赴會圍,無所顧忌,寧不大可寒心哉?該曹之草記,旣是明白,大僚之筵奏,又甚鄭重,無容更議,而此等悖儒,斷當施以重律,俾防後弊,以礪士習焉。召牌之下,無望承膺,玆將震越之悃,有此疾聲之籲。伏乞天地父母,下臣司敗,亟伏當律,謝人言而安微分焉。臣無任云云。省疏具悉。本事之如何,姑捨,所謂尾附,太不誠實,此果塞責乎,面謾乎?壞損臺體不少矣。
上在慶熙宮。停常參·經筵。
夜自五更至十一日開東,灑雨下雨,測雨器水深二分。
藥房都提調沈象奎,提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
趙秉常啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
張敎根啓曰,右副承旨兪星煥今日不爲仕進,卽爲牌招,何如?傳曰,允。
趙秉常啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
傳于張敎根曰,禮房承旨馳詣孝昌墓,奉審摘奸以來。
傳于金弘根曰,戶房承旨與禮曹堂上,戶曹郞廳,馳詣宣武祠,奉審以來。
金弘根啓曰,藥房三提調持湯劑來待矣。傳曰,封入。
兪致崇有頉,代以吳泰權爲假注書。
張敎根啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
司諫柳幼獜啓曰,臣姿性庸陋,言辭拙訥,淸朝耳目之任,初非可擬,而薇垣除旨,忽下於訟諐之際,適値事會,違傲路阻。雖不得不章皇出肅,一伸叨謝之忱,而遭罹罔極,情地危蹙,亦不得不一再疏籲,則拘於格例,略附芻說,伏奉批旨下者,惶汗浹背,莫知攸措。臣之負犯,誅殛猶輕,而臺體緣臣而壞,尤增死罪,以此情踪,何可一刻晏然於臺次乎?請命遞斥臣職,答曰,勿辭,亦勿退待。
趙秉常啓曰,司諫柳幼獜避嫌承批之後,不出姑停望,直爲出去,事甚未安。推考,何如?傳曰,允。
以右副承旨兪星煥牌不進罷職傳旨,傳于李景在曰,只推。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于張敎根曰,只推。
以咸鏡監司權敦仁狀啓利原縣監元重晉以其親病,連呈辭狀,不得已罷黜事,傳于李景在曰,令該曹口傳差出,催促下送。
吏曹口傳政事,以姜彝五爲利原縣監。
金周默,以戶曹言啓曰,福溫公主供上及所屬內人宣飯衣纏,自今五月十二日爲始,勿爲進排事,分付各該司之意,敢啓。傳曰,知道。
張敎根,以承文院都提調意啓曰,漂民出送事,禮部咨文今纔出來矣。以前頭使行奉表稱謝之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
醫官金景球書啓,判中樞府事鄭晩錫病勢,更爲看審,則神氣之昏瞀,喘息之升降,比昨日無異,達曙不寐,肢體莫運,脈度雖存,症漸危篤之意,詮次,啓達。傳曰,知道。
上在慶熙宮。停常參·經筵
趙秉常啓曰,玉堂備員間,視事頉稟之意,敢啓。傳曰,知道。
兪星煥啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
金弘根啓曰,藥房副提調持湯劑來待矣。傳曰,封入。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙秉常曰,只推。
趙秉常啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
趙秉常,以吏曹言啓曰,今此宗廟·景慕宮望祭大祝,當爲玉堂塡差,而無故之人極爲苟艱,時任玉堂塡差以入之意,敢啓。傳曰,知道。
醫官金景球書啓,判中樞府事鄭晩錫病症,今朝看審,則神氣昏涔,脈度沈微,十分危篤,有時刻難保之意,詮次,啓達。傳曰,知道。
又書啓,判中樞府事鄭晩錫病症,更爲看審,則今已氣絶,故臣卽退還之意,詮次,啓達。傳曰,知道。
傳于趙秉常曰,此大臣之向國忠勤,律身淸嚴,求諸近古,實不多得,而以今國事之多艱,政賴老成而維持,連日憂慮之際,竟見長逝之單,虛廓愴衋,無以爲懷。卒判府事鄭晩錫喪成服日,遣承旨致祭,諸般儀節,令該曹依例擧行,祿捧限三年輸送,嗣孫待闋服調用事,分付。
趙秉常,以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,知道。
又以禮曹言啓曰,今此式年文武科榜目,以今五月十三日已爲啓下矣。停朝巿相値,更以十九日卯時退定,而雜科覆試,旣不可同日竝行,故令日官朴周煥推擇,則同月二十二日爲吉云。以此日時擧行,而原粘目中改付標以入之意,敢啓。傳曰,知道。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于趙秉常曰,只推。
趙秉常,以兵曹言啓曰,今月十四日二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以沈有祖爲內禁將。
趙秉常,以兵曹言啓曰,新除授內禁衛將沈有祖時無職名,依例口傳付軍職以入之意,敢啓。傳曰,知道。
兵曹口傳政事,副護軍單沈有祖。
趙秉常,以漢城府言啓曰,謹依口傳下敎,文禧廟座更闕直事査實,則該部員役及該洞任掌等所供內以爲,座更例爲限五更守直,罷漏後解歸,去夜本廟座更,亦依前擧行矣。罷漏後自廟所招致座更値其已歸,未卽待令云。座更漢所告亦以爲,昨日擧案後,只依常例,罷漏後解歸,未得待令於招致之時云矣,敢啓。傳曰,知道。本廟守僕招致,更査稟處以入。
上在慶熙宮。停常參·經筵。
兪星煥啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
又啓曰,同副承旨金周默今日不爲仕進,卽爲牌招,何如?傳曰,許遞,前望單子入之。
承旨前望單子入之,李穆淵落點。
金弘根啓曰,藥房提調·副提調持湯劑來待矣。傳曰,封入。
兪星煥啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,旣有只推之命,竝卽牌招,推移入直,何如?傳曰,允。
又啓曰,行都承旨金弘根藥院進,左承旨李景在,右副承旨趙秉常式暇,右承旨張敎根不爲仕進,左副承旨李穆淵未肅拜,院中只有臣一人,伴直無人。左副承旨李穆淵,所當牌招,而拘於廳規,不得請牌,何以爲之?敢稟。傳曰,牌招。
以左副承旨李穆淵牌不進罷職傳旨,傳于兪星煥曰,只推。
兪星煥啓曰,左副承旨李穆淵牌不進,伴直無人。右承旨張敎根,所當牌招,而拘於廳規,不得請牌,何以爲之?敢稟。傳曰,牌招。
以右承旨張敎根牌不進罷職傳旨,傳于兪星煥曰,只推。
兪星煥啓曰,右承旨張敎根牌不進,伴直無人。左副承旨李穆淵旣有只推之命,所當更爲牌招,而拘於廳規,不得請牌,何以爲之?敢稟。傳曰,更爲牌招。
傳于兪星煥曰,禮·刑換房。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于兪星煥曰,只推。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而停朝巿相値,不得設行之意,敢啓。傳曰,知道。
又以吏曹言啓曰,今此懿昭廟獻官,以金周默塡差,而時無職名,令該曹口傳付軍職,何如?傳曰,允。
兵曹口傳政事,副護軍單金周默。
又以戶曹言啓曰,卒行判中樞府事鄭晩錫喪禮葬,主家以遺言不敢祗受云矣,敢啓。傳曰,更爲輸送。
兪星煥,以戶曹言啓曰,謹奉傳敎,卒行判中樞府事鄭晩錫喪禮葬,更爲輸送,則本家以遺言旣摯,不得祗受云,何以爲之?,敢啓。傳曰,大臣遺意如此,自卿曹葬需從厚輸送。
又以戶曹言啓曰,卒行判中樞府事鄭晩錫喪禮葬不得祗受事,草記批旨內,大臣遺意如此,自卿曹葬需從厚輸送事,命下矣。錢伍百兩,木伍同,布伍同,從厚例輸送之意,敢啓。傳曰,知道。
又以漢城府言啓曰,謹依草記批旨內辭意,査問於本廟守僕處,則以爲,去夜祭享罷後,招致座更則無有應者,其時未及罷漏,故果以闕更之意,招責部隷云。部隷等及座更漢所告,與前無異,而對質之際,互相推辨者,只在罷漏前後矣。觀於兩招,雖與全然闕更有異,若値廟內有事之時,則固當比前尤謹,而稱以常例,徑自解歸,以致執頉者,事甚懈弛,常時不能檢飭之該部官,令該府拿問處之,部隷洞任及座更諸漢,竝令攸司科治,何如?傳曰,允。各別科治,更無稽忽之弊,可也。
上在慶熙宮。停常參·經筵。
張敎根啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
又啓曰,右副承旨趙秉常今日不爲仕進,卽爲牌招,何如?傳曰,許遞,前望單子入之。
承旨前望單子入之,李恒權落點。
金弘根啓曰,藥房提調·副提調持湯劑來待矣。傳曰,封入。
傳于兪星煥曰,都下癘疫終不寢熄云,別癘祭不卜日設行事,分付該曹。
兪星煥啓曰,卒判府事鄭晩錫成服日,遣承旨致祭事,命下矣。何承旨進去乎?敢稟。傳曰,同副承旨進去。
又啓曰,玉堂上下番俱空,已至多日,事甚未安。副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,推移入直,何如?傳曰,允。
以副應敎金羽根,校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于兪星煥曰,只推。
兵曹,以柳和源爲訓鍊中軍。
兪星煥,以禮曹言啓曰,傳曰,都下癘疫終不寢熄云,別厲祭不卜日設行事,分付該曹事,命下矣。謹考謄錄,則別厲祭設行時,北郊遣京兆堂上,東·西·南三郊遣經幄之臣,而城隍發告祭,前期三日先行,祭品依常時厲祭例擧行矣。今亦依此磨鍊,而四郊別厲祭,不卜日今五月十九日定行,城隍發告祭,前期三日,同月十六日設行事,竝爲分付,何如?傳曰,允。
張敎根,以禁衛營言啓曰,本營千摠李熙庚身病猝重,勢難察任,改差,何如?傳曰,允。
上在慶熙宮。停常參·經筵。
藥房提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
李恒權啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
傳于兪星煥曰,禮房承旨馳詣宗廟·景慕宮,奉審摘奸以來。
金弘根啓曰,藥房提調·副提調持湯劑來待矣。傳曰,封入。
兪星煥啓曰,臣今日卒判府事鄭晩錫致祭進去,下直之意,敢啓。傳曰,知道。
李景在啓曰,玉堂上下番俱空,已至多日,事甚未安。副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順旣有只推之命,竝卽牌招,推移入直,何如?傳曰,允。
傳于李景在曰,吏曹參議許遞,前望單子入之。
吏曹參議前望單子入之。李魯秉落點。
李景在啓曰,明日傳香禮房承旨當爲齋宿,而同副承旨兪星煥以致祭事出去矣。卽爲牌招,何如?傳曰,兵·禮換房。
李穆淵啓曰,卽者義禁府都事來言,時囚罪人洪鍾薰當爲捧供,而判義禁李羲甲與時囚有舅甥應避之嫌,知義禁洪命周在外,同義禁一員未差,只有同義禁李憲球一員,不得備員開坐云。未差之代,政官牌招開政差出,待下批牌招,以爲備員開坐之地,何如?傳曰,允。同義禁未差之代,前望單子入之。
同義禁前望單子入之,朴來謙落點。
李穆淵啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相牌不進,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于李穆淵曰,只推。
以副應敎金羽根,校理李垿,副校理李鼎在·成遂默,修撰洪鍾應·宋持養,副修撰洪祐順牌不進罷職傳旨,傳于李恒權曰,只推。
以京畿監司朴岐壽狀啓抱川縣人物燒死事,傳于李穆淵曰,聞甚矜惻,元恤典外,別加顧助,如有生前身還布,竝蕩減事,分付。
傳于李景在曰,發遣吏郞,諸執事淸齋與否,摘奸以來。
李恒權,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奎章閣言啓曰,原任直閣李嘉愚明日候班,當爲進參,而時無職名,令該曹口傳付軍職,何如?傳曰,允。
兵曹口傳政事,副護軍單李嘉愚。
李景在,以吏曹言啓曰,今此文禧廟夏享祭獻官,前承旨趙秉常塡差,而時無職名,令該曹口傳付軍職,何如?傳曰,允。
兵曹口傳政事,副護軍單趙秉常。
李穆淵,以兵曹言啓曰,本曹正郞徐元淳身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,五衛將林有鎭除授在外,上來無期云。忠翊衛將吳致慶病難供職,呈狀乞遞,竝改差,何如?傳曰,允。
又以備邊司言啓曰,卽見全羅監司徐有榘所報,則以爲,,本道麥農,已判歉荒,夏糴在卽而準捧末由,本司句管嶺湖皮牟二萬八千三百六十一石零,己丑賑餘皮牟四百四十七石零及均廳句管癸丑皮牟二萬三千九百四十八石零,特許待秋作租,從便換捧爲辭矣。該道夏農,擧至失稔,窮節民力,合有軫念,牟還之換租秋捧,在公私實爲俱便,依所請準數許施,何如?傳曰,允。
李恒權,以禮曹言啓曰,卽接平壤幼學元大良所志,則以爲,同姓五寸姪致熙嫡妾俱無子,以其同姓八寸兄致珉第二子在默,欲爲繼後,兩家諸族,相議完定,而未及禮斜,致熙夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長元大良所訴旣如此,依定式元致珉第二子在默,立爲元致熙之後,何如?傳曰,允。
又以禮曹言啓曰,卽接江東幼學金陽正所志,則以爲,族姪精嫡妾俱無子,以其同姓六寸兄第二子商厚,欲爲繼後,兩家諸族相議完定,而未及禮斜,兩家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金陽正所訴旣如此,依定式金第二子商厚,立爲金精之後,何如?傳曰,允。
義禁府啓目,北部都事洪鍾薰原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
楊州牧使洪羲祖疏曰,伏以,臣本庸愚,文質無當,世沐洪私,早竊榮祿,內外僥冒,絲毫蔑效,退伏田野,歌詠聖化,甸邑分符,低擬注簡,感激膺乏冞增兢惶。噫,維楊一邑,在漢三輔,衛護陵園,環拱都城,素稱大治,今成弊局,荐遭歉荒,十室九空,經歲奔奏,有百僨誤,倉還之未捧報勘,至爲萬餘石之多,自歸司敗,甘伏當憲,府讞未照,廟奏請釋,銜恩戴罪,如窮無歸,準捧更勘,朝飭雖嚴,而賑救不廣,民益顚連,種糧未補,農亦乏力,凡係民分之穀,未捧者姑緩其督,以俟食新,先就官屬任掌所逋之穀,到底査發,可捧者漸次徵刷,其中死亡難捧之類,勢將論報道臣,轉報籌司,以待指揮,而磨勘以前,無非臣席藁之日也,敢效獄中上書之義,替楊民而呼籲焉。嗚呼,楊州一境之四百年蒙被國恩,天高地厚,減田租蠲力役,列聖朝優恤之典,昭載掌故,亦惟我英宗大王,御筆賜揭於衙廳之壁,有若曰本州,漢陽根本之地,奉諸陵諸園,體昔盛德,至誠恤民,臣每朝夕敬讀,三復詠歎,未嘗不感發愚衷,思所以一半分報效,而其奈才智本劣,弊瘼旣痼,何哉?詩云邦畿千里,維民所止,都城百里之內,汚萊滿目,閭里爲墟,根本不固,杞憂方深,大抵募民之政,莫如蠲恤,臣豈不聞國計經費之轉益罔涯,而有此瞽說乎?本州之壬癸以來流亡民戶之所逋還穀,爲三千一百餘石,各樣軍布米代錢二千餘兩,孑遺僅存之戶,尙多未納之穀,未收之布,設賑以後,臣果不得徵督,至今玩愒,諒非得已,麥事僅免歉形,而早霖妨於春牟,殺靑之餘,場實不敷,顑頷之類,纔幸糊口,而況乃鋤耘當前,刮出甁儲,實所不忍,左思右量,計無所施,窮窘之呼,安得不大聲一暴於天地父母之前乎?生者存者,尙有望於蘇完之日,哀彼流亡之民,幸則仳㒧於途路,不幸則宛轉於溝壑,此輩編之軍糴之名,而責以粟布之征,豈宜聖明之世,有此掊克之政乎?一則臣罪,二則臣罪,寧被不勝任之誅,豈忍冒朝禁而徵及於無辜之鄰族乎?本州之籍戶過萬,而班戶居半,士大夫邱墓庇養,又過其半,案付之虛名疊役,指不勝僂,雖欲刮丁,徒致騷擾,大病之餘,宜倍調護,特許限十年姑勿塡代,兩年逋布,一竝蕩減,則澤及枯骨,和氣可迎,賦息民肩,群情胥悅,實爲募民之大關捩也,下詢廟堂,不以臣言爲大不可,則臣謹當另修成冊,轉報籌司,而至若流亡還逋,姑不敢遽然請蕩者,壬辰停退七千餘石乃今冬當捧之摠也。流逋多在此中,藉因麥稔,繼得大有之年,新舊催科,萬萬矜悶,當觀今秋年形,以待朝家之軫念而已。只以目下時急之流亡軍布仰請焉。本州之北漢城餉,他邑所無之痼瘼也。北漢形便之決非緩急可恃,議者之論厥有久矣。摠廳遊兵糜費之資,浚剝畿民之膏血,徒使根本之地,日就彫殘,誠極寒心。嗚呼,斯民,殿下之赤子,軍與民均是赤子也,而昇平日久,輦下之軍,百年所養,恐乏一日之用,惟此小民,筋骨旣固於力穡,需用甚緊於生財,今若減其遊食之費,以補實用之力,則不害爲汰冗務實之政,故敢此略陳焉。山谿之險,轉輸旣艱,楊·高民力,已竭於年年上城之役,何幸兩年捧留,惠莫大焉。愚氓認以爲,常若忘上城之苦矣。今秋豐登,則上城石數,尤多於前,蓋以癸巳春貸分甲午條九百石之故也。諺曰歉餘遇豐,反思歉歲,今年民情,不幸近之,城餉事目,至爲嚴重,而苟不得使民安堵,則城餉將焉用哉?馮翊·扶風平原沃野,漸成砂礫之墟,管城平倉遊手丐僧,徒費餼廩之食,豈可謂綜實之政乎?城餉之原耗外,秋一斗春三升色落雜費,上城時則每石耗雜費三斗一升五合,捧留時則每石耗雜費二斗九升五合,城餉亦糶糴也。耗外濫捧,雖出於本廳募民之計,竟爲畿邑毆民之政,矧又壬辰,耗直稍高,尙有未納之六百餘兩,癸巳耗條之未納,亦爲數千餘兩,言念民勢,極爲惶悶,耗外雜費,分數釐減,恒定代錢上納,壬辰條未納六百餘兩,係是原直外加捧,特爲蕩減,今冬雖或不得不上城,石數量宜減定,則庶爲一分紓力之道,臣之此請,極知唐突,而晉陽保障,不在繭絲,魯國年饑,對以盍徹。伏乞聖明,勿以人廢言焉。糴弊之中,尤有所萬萬未安者,本州素無蓄儲,事役繁多,大以陵園修改,小以道路供億,臨急取辦,只有還穀還錢,而一年挪用,多或至五六千金,十餘年前營邑商確,設置防役庫都結收錢,取其餘剩三千餘兩,以爲防給民力之資矣。連値災減,該庫加下,今爲四千餘兩,所謂加下,俱是攛挪還錢,先進排於儲置未下之時者,而本州儲置用下,最多於畿內諸邑,濫下之習,尤爲無節,營邑不孚,近年會下,或過分數,會案之上,雖無加下,而已下之費,都歸還逋,還逋之完,只待防役庫上下之時,則莫重國役已下之費,混錄於逋簿之中者,揆以事面,極涉苟且。況今各陵寢修改之役,所費不貲,當年新劃,收刷無期,特令惠局,加劃京畿儲置錢四千兩,貸下本州,本州儲置米,以每年應用多寡居中之摠,限幾百石純米劃下,以爲恒式,則不出三數年,可以充報其貸下之錢,本州儲置之純米劃下,自是舊例,在經費無所損益,念所重極爲妥帖,亦爲完逋之一助,竝令廟堂,稟處焉。臣無任云云。省疏具悉。本邑與他州縣有異,所陳諸條,令廟堂商確採施,俾有實效,可也。
上在慶熙宮。停常參·經筵。
中宮殿誕日,大殿,內閣·政院口傳問安。答曰,知道。朝廷二品以上·六曹堂上·奉朝賀單子問安。答曰,知道。中宮殿,單子問安。答曰,知道。世子嬪宮,內閣·政院口傳問安。答曰,知悉。世孫宮,內閣·政院口傳問安。答曰,知道。朝廷二品以上·六曹堂上·奉朝賀單子問安。答曰,知道。
張敎根啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
兪星煥啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于李恒權曰,禮房承旨馳詣受香諸處,奉審摘奸以來。
金弘根啓曰,藥房三提調持湯劑來待矣。傳曰,封入。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
李恒權,以奎章閣言啓曰,景慕宮望廟樓今望奉審無頉之意,敢啓。傳曰,知道。
又以弘文館言啓曰,議諡事,命下矣。校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和,竝卽牌招,以爲備員開坐之地,何如?傳曰,允。
李景在,以吏曹言啓曰,今此東郊·西郊·南郊別厲祭獻官,當以玉堂塡差,而無故之人極爲苟艱,時任玉堂及春坊,竝擬以入之意,敢啓。傳曰,知道。
又以吏曹言啓曰,西郊別厲祭大祝,前正郞徐元淳塡差,而時無職名,令該曹口傳付軍職,何如?傳曰,允。
兵曹口傳政事,副司果單徐元淳。
以校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于李恒權曰,只推。
李恒權,以弘文館言啓曰,議諡事,命下矣。校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝更牌招,以爲開坐之地,何如?傳曰,允。
上在慶熙宮。停常參·經筵。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李恒權啓曰,右承旨李景在今日不爲仕進,卽爲牌招,何如?傳曰,允。
金弘根啓曰,藥房提調·副提調持湯劑來待矣。傳曰,封入。
李恒權啓曰,假注書吳泰權身病猝重,勢難察任,今姑改差,何如?傳曰,允。
吳泰權改差,代以兪致崇爲假注書。
兪星煥啓曰,卽者義禁府都事來言,時囚罪人洪鍾薰當爲議處,而判義禁李羲甲與時囚,有舅甥應避之嫌,次堂例不得擧行云,何以爲之?敢稟。傳曰,次堂擧行。
傳于兪星煥曰,判義禁許遞,前望單子入之。
判義禁前望單子入之,朴宗薰落點。
兪星煥啓曰,開坐事,命下矣。新除授判義禁朴宗薰,卽爲牌招,何如?傳曰,允。
傳于李恒權曰,政官牌招開政。
以校理李垿·趙秉憲,副校理李鼎在·成遂默·修撰洪鍾應·宋持養,副修撰洪祐順·鄭德和再牌不進罷職傳旨,傳于李恒權曰,只推。
李恒權,以弘文館言啓曰,議諡事,命下矣。校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝卽牌招,以爲備員開坐之地,何如?傳曰,允。
以校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和牌不進罷職傳旨,傳于李恒權曰,只推。
李恒權,以弘文館言啓曰,議諡事,命下矣。校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝更牌招,以爲備員開坐之地,何如?傳曰,允。
又以營建都監言啓曰,本都監別看役姜彝五,新除利原縣監矣。昌德宮殿役方張,遠道來往,多有相妨,令該曹以近地守令口傳相換,使之從便看役,何如?傳曰,允。
吏曹口傳政事,利原縣監姜彝五,長連縣監許瀷相換。
以校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和再牌不進罷職傳旨,傳于李恒權曰,只推。
李恒權,以弘文館言啓曰,議諡事,命下矣。校理李垿·趙秉憲,副校理李鼎在·成遂默,修撰洪鍾應·宋持養,副修撰洪祐順·鄭德和旣有只推之命,竝更牌招,以爲備員開坐之地,何如?傳曰,允。
李恒權啓曰,行吏曹判書洪奭周,參判金道喜,參議李魯秉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書洪奭周,參判金道喜,參議李魯秉再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。傳于李恒權曰,吏曹參議疏批已下,一體牌招。
李恒權啓曰,行吏曹判書洪奭周,參判金道喜三牌不進推考傳旨,今方捧入,而開政命下之後,連事違召,終不承膺,事體所在,誠極未安。參議陳疏,判書·參判所當更請牌招,而係是一日四牌,何以爲之?敢稟。傳曰,更爲牌招。
兪星煥,以備邊司言啓曰,黃海水使金相宇以其身病,屢度呈狀乞遞矣。閫任數遞,雖屬可悶,實狀旣如此,則有難强令察任,改差,何如?傳曰,允。
有政。吏批,行判書洪奭周,參判金道喜竝牌招不進,參議李魯秉進,行左承旨李恒權進。啓曰,行判書洪奭周,參判金道喜竝牌招不進,小臣獨政未安,何以爲之?敢稟。傳曰,只出緊任。
以李嘉愚爲禮曹參議,沈啓錫爲兵曹正郞,鄭海宗爲監察,新及第趙湕贈直提學例兼,李秉運贈弘正例兼,已上殿試前身死,依法典贈相當職事承傳。
兵批,判書沈能岳進,參判李基栽病,參議任文白入直進,參知李寅敎病,同副承旨兪星煥進。啓曰,公忠水使,黃海水使今當差出,而擬望之人乏少,他道防禦使竝擬,何如?傳曰,允。
以安光直爲副摠管,徐永淳爲僉知,徐有積爲五衛將,金周默爲曹司衛將,李徵九·金德淵爲忠翊將,朴道春爲景福將,辛東鉉爲昌德將,高行健爲昌慶將,朴來益爲訓鍊主簿,申命羲爲武兼,成瀚爲部將,柳文儉爲公忠水使,白殷鎭爲黃海水使,李健緖爲慶尙左兵虞候,李悌爲管城將,副護軍吳致愚·李祖榮李栻·李肇淵·李仁默,副司果許燮·申命洪·李熙鳳·趙述永·裵相鉉以上竝單付。
兪星煥啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相牌不進,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于兪星煥曰,只推。
以右承旨李景在牌不進罷職傳旨,傳于李恒權曰,只推。
李恒權,以吏曹言啓曰,因公忠右道暗行御史黃別單,備邊司草記內,其一,結城幼學金在敎,洪州幼學李鎭奎,禮山幼學李宗秉俱爲經明才行之士,可合收用事也。此則令該曹稟處事,允下矣。取考其別單,則金在敎恬雅之操,謹飭之行,才學贍富,見識通敏,李鎭奎有志於學,講習經傳,動靜語默,一循䂓矩,李宗秉詩禮從事,孝友爲心,修飭操行,汎博經史。此三人經學行誼,繡啓如是褒擧,自臣曹收用,何如?傳曰,允。
兪星煥,以都摠府言啓曰,副摠管鄭基一以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以備邊司言啓曰,朝士衣章變通節目別單,依下敎書入之意,敢啓。傳曰,知道。
備邊司衣章變通節目,一,文蔭武堂下三品以下章服,絹紵紬棉外,自今紗羅綃,一竝禁之爲白齊。一,武臣便服帖裏,自曾經閫帥以上,始許着紗緞雜色,而防禦使以下則一切禁此,別軍職,勿論爲白齊。一,各營褊校軍服,紬棉布紵外,紗緞一切禁之,駕前駕後別隊,勿論爲白齊。一,動駕時領軍大將服色之有異於城內城外者,終涉斑駁,自今京擧動時,亦爲一體軍服爲白齊。一,陵幸時文蔭武堂下官紅帖裏,亦依紅袍變通例,自今以靑紵帖裏改用,而毋論京外職官,紅色帖裏,一竝禁除之爲白齊。一,朱笠之以鬃結造者,自今一切禁之,或裹或付竹,只取朱色爲白齊。一,雀羽傍羽嶺羽,自今一切除之爲白齊。
同義禁朴來謙·李憲球聯名疏曰,伏以,卽伏見喉院啓辭批旨下者,有時囚議處次堂擧行之命,臣等固當蹶趨承,而第伏念,王府議讞,事體至重,判堂例爲擧行,次堂不得替當。雖有特敎,輒皆疏辭,前後事例,非至一再,誠以公格之不可違越故耳。今臣等所處,宜無異同,特令之下,奉行末由,玆敢聯章,仰瀆崇嚴。伏乞特寢成命,以存公格焉。臣等無任云云。答曰,省疏具悉。待判義禁肅命開坐。
吏曹參議李魯秉疏曰,伏以,臣姿性愚陋,才智蔑裂,尋常任使,自知無當,前後踐歷,已極踰分,內省悚蹙,恒若集木,迺者三銓除旨,又下於夢想之外。臣於此,不覺惝怳震惕,莫知措躬之所也。夫朝廷命官,孰非難愼,而至若銓衡參佐,號稱一時之峻選,雖其主張庶官,甄敍內外,差與長堂有異,而通塞之際,參聞可否,政注之間,有時代斲,除非鑑識足以辨流品,雅望足以鎭浮囂,爲輿情之所推翊者,莫宜居之,自古而然。今忽擧以畀之於如臣無似,不少留難,有若循次而充位,臣固知朝家綜核之政,不當若是苟簡也。臣之自從釋褐,長短本末,無一見稱,卽通朝之所知,而又況棲息桑榟,往來江湖今已有年于玆,居閒習懶,寡與人交,朝紳之間,尙多名面之各知,班行之中,亦有資歷之未詳,則尙何論於循名責實,激濁揚淸,不負委畀之聖簡,仰裨治化之萬一也哉?臣雖欲貪榮懷祿,晏然冒居,其於緣臣一身,虧玷名器,上累則哲之明,下貽淸朝之譏,豈細故也?此臣所以寧速辜恩之誅,不敢爲承膺之計,召牌儼臨,駕屨路阻,坐犯違傲,尤增死罪。玆敢冒昧陳暴,仰瀆崇嚴。伏乞聖明,諒臣言之非出飾讓,念誤恩之不可輕加,亟遞臣新帶職名,以重公器,以安私分,不勝大願。臣無任云云。省疏具悉。以其勿辭察職。
上在慶熙宮。停常參·經筵。
李恒權啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,右承旨李景在,左副承旨張敎根,右副承旨李穆淵,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,朴永元·李敦榮·鄭東煥落點。
金弘根啓曰,藥房提調·副提調持湯劑來待矣。傳曰,封入。
李恒權啓曰,新除授左副承旨李敦榮時在京畿楊州地,同副承旨鄭東煥時在竹山地,竝斯速乘馹上來事,下諭。傳曰,竝許遞,前望單子入之。
承旨前望單子入之,金鍏·趙秉常落點。
李恒權啓曰,新除授左副承旨金鍏,右副承旨趙秉常,竝卽牌招,何如?傳曰,允。
又啓曰,新除授左副承旨金鍏時在京畿高陽地,斯速乘馹上來事,下諭。傳曰,許遞,前望單子入之。
承旨前望單子入之,韓鎭㦿落點。
李恒權啓曰,假注書兪致崇昨日蒙點之後,謂有實故,今至經宿,終不入來,事體所在,萬萬駭然。依承傳禁推傳旨捧入之意,敢啓。傳曰,知道。
以假注書兪致祟禁推傳旨,傳于李恒權曰,分揀改差。
兪致崇改差,代以羅漢基爲假注書。
李恒權啓曰,卽者副應敎金羽根以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李恒權,以弘文館言啓曰,上番闕直,事甚未安。校理李垿·趙秉憲,副校理李鼎在·成遂默,竝卽牌招,以爲推移入直之地,何如?傳曰,允。
李恒權啓曰,明日常參·經筵,取稟。傳曰,停。
趙秉常啓曰,判義禁朴宗薰牌不進推考傳旨,今方捧入而開坐命下之後,如是違牌,事甚未安。更爲牌招,何如?傳曰,允。
傳于趙秉常曰,判金吾有闕之代,前望單子入之,待下批牌招察任。
判義禁前望單子入之,金在昌落點。
趙秉常啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
兵曹口傳政事,副護軍單李景在。
趙秉常啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相牌不進,監察茶時之意,敢啓。傳曰,知道。
以司諫柳幼麟獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于趙秉常曰,只推。
以全羅監司徐有榘狀啓錦山等邑民家失火事,傳于趙秉常曰,許多民戶之方農失所,聞甚矜惻,元恤典外,別加顧助事,回諭。
以黃海監司鄭知容狀啓谷山府使李瀅夏身死事,傳于李恒權曰,令該曹口傳擇差,不多日內催促下送。
趙秉常,以都摠府言啓曰,副摠管尹尙圭以武臣堂上朔試射試官,訓鍊院晝仕出去之意,敢啓。傳曰,知道。
李恒權,以禮曹言啓曰,卽接文化幼學金龍淵所志,則以爲,族叔鈿嫡妾俱無子,以其同姓十寸弟宗五第二子泳,欲爲繼後,兩家諸族相議完定,而未及禮斜,生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金龍淵所訴旣如此,依定式金宗五第二子泳,立爲金鈿之後,何如?傳曰,允。
趙秉常,以武臣堂上朔試射試官意啓曰,今日試射時,折衝庾景祖·片順大無緣不參,依承傳罷職,何如?傳曰,允。
趙秉常,以兵曹言啓曰,禁軍來秋冬等祿試射時,騎芻柳葉箭沒技人及別試鐵箭三矢能越一百五十步人,別單書入之意,敢啓。傳曰,知道。
義禁府啓目,粘連向前洪鍾薰亦,文禧廟坐更,罷漏前撤歸,以致執頉是白乎所,該部官常時不飭之罪,不可以異於全闕,有所參恕,以此照律,何如?判付。啓,依允。又啓目,密陽府使李鼎民原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又啓目,光州牧使趙雲明原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
判義禁朴宗薰疏曰,伏以,臣於判金吾前望,特受恩點,議囚有命,召牌踵臨,敢不蹶趨承,庸塞明旨,而臣於是職,前後除拜,不啻屢度,或以疏籲,或因違召,輒蒙恩解,未嘗敢爲進身之計。蓋竊有區區私義,卽同朝之所共諒,抑亦必蒙聖鑑之照燭矣。義屬世守,理難擺棄,情均前後,宜無異同,荐犯違逋,罪戾徒積,玆具短章,冒控情實。伏乞聖慈,俯賜鑑諒,亟遞臣金吾之銜。仍令攸司,議臣瀆擾之罪,刋臣前單之名,以便公私,不勝大願。臣無任云云。答曰,省疏具悉。所請依施。
副應敎金羽根疏曰,伏以,臣於持被之中,接見家信,則臣母素患風眩之症,自夜越添,轉側須人,食飮頓却,家僮繼至,促臣歸視。臣自聞此報,方寸煎灼,按住不得,玆敢冒陳短章,徑出禁扃。伏願聖明,亟遞臣職,俾便救護,兼治擅離之罪,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉常啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨兪星煥今日不爲仕進,卽爲牌招,何如?傳曰,允。
又啓曰,新除授左副承旨韓鎭㦿時在江原道三陟府,斯速乘馹上來事,下諭,何如?傳曰,許遞,前望單子入之。
金弘根啓曰,藥房提調·副提調持湯劑來待矣。傳曰,封入。
吏曹口傳政事,以李魯集爲谷山府使。
以同副承旨兪星煥牌不進罷職傳旨,傳于趙秉常曰,只推。
趙秉常啓曰,行都承旨金弘根藥院進,行左承旨朴永元,同副承旨兪星煥不爲仕進,行右承旨李恒權式暇,左副承旨未差,院中只有臣一人,伴直無人。同副承旨兪星煥旣有只推之命,卽爲牌招,何如?傳曰,允。
承旨前望單子入之,尹聲大落點。
趙秉常啓曰,行都承旨金弘根藥院進,行左承旨朴永元不爲仕進,行右承旨李恒權式暇,左副承旨尹聲大未肅拜,同副承旨兪星煥牌不進,院中只有臣一人,伴直無人。左副承旨尹聲大所當牌招,而拘於廳規,不得請牌,何以爲之?敢稟。傳曰,牌招。
傳于趙秉常曰,承旨有闕之代,前望單子入之。
承旨前望單子入之,李穆淵落點。
趙秉常啓曰,同副承旨兪星煥再牌不進,伴直無人。左副承旨李穆淵所當牌招,而拘於廳規,不得請牌,何以爲之?敢稟。傳曰,牌招。
傳于趙秉常曰,三登縣令有闕之代,令該曹各別口傳擇差,催促下送。
趙秉常啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相牌不進,監察茶時之意,敢啓。傳曰,知道。
以司諫柳幼獜,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于趙秉常曰,只推。
以同副承旨兪星煥再牌不進罷職傳旨,傳于趙秉常曰,只推。
以京畿監司朴岐壽狀啓高陽郡守洪耆周身病沈重,呈狀乞遞,不得已罷黜事,傳于趙秉常曰,令該曹口傳擇差,催促下送。
吏曹口傳政事,以李寅亮爲高陽郡守。
趙秉常,以備邊司言啓曰,谷山府使李瀅夏在任卒逝矣。返柩時擔軍,依法典題給之意,分付所經各道,何如?傳曰,允。
義禁府啓目,粘連向前趙雲明亦,配囚給暇,誠爲駭然,雖無定律,不可例勘而止是白如乎,以徒流人逃主守所抵之律,旁照勘處,何如?判付。啓,依允。又啓目,粘連向前李鼎民亦,倉庫失火之守令,以本律照勘後,公罪收贖,自是法典,以此照律,何如?判付。啓,依允。又照目,粘連北部都事洪鍾薰矣本府議啓內,文禧廟坐更,罷漏前撤歸,以致執頉是白乎所,該部官常時不飭之罪,不可以異於全闕,有所參恕,以此照律,罪笞五十收贖,解見任,別敍,私罪,奉敎依允爲旀,功減一等爲良如敎。
左副承旨尹聲大疏曰,伏以,臣與行都承旨臣金弘根,有內外從應避之嫌矣。揆以公格,在下當遞,玆敢援例陳章。伏乞特賜遞改焉,臣無任云云。省疏具悉。所請依施。
上在慶熙宮。停常參·經筵。
李恒權啓曰,明日再明日顯隆園忌辰祭齋戒正日相値,視事頉稟之意,敢啓。傳曰,知道。
趙秉常啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金弘根啓曰,行左承旨朴永元今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,朴容壽落點。
傳于李恒權曰,原任直閣朴永元馳詣顯隆園,奉審摘奸,仍詣健陵·華寧殿,一體奉審以來。
金弘根啓曰,藥房提調·副提調持湯劑來待矣。傳曰,封入。
傳于李恒權曰,新恩洪祐喆賜樂。
傳于李恒權曰,新恩金羽休·李晉祥竝賜樂。
傳于李恒權曰,明日新恩肅拜,便殿當親受矣,該房知悉。
趙秉常啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相牌不進,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜·韓宓履,掌令黃浩民,持平李殷相牌不進罷職傳旨,傳于趙秉常曰,只推。
以左副承旨李穆淵牌不進罷職傳旨,傳于李恒權曰,只推。
以右副承旨朴容壽牌不進罷職傳旨,傳于李恒權曰,只推。
吏曹口傳政事,以金仁根爲三登縣令。
李恒權,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
義禁府照目,粘連密陽府使李鼎民矣本府議啓內,倉庫失火之守令,以本律照勘後公罪收贖,自是法典,以此照律,罪杖八十徒二年定配收贖,奉敎依允爲旀,功議各減一等爲良如敎。又照目,粘連光州牧使趙雲明矣本府議啓內,配囚給暇,誠爲駭然,雖無定律,不可例勘而止是白如乎,以徒流人逃主守所抵之律,旁照勘處罪,杖六十收贖,奪告身一等,私罪,奉敎依允爲旀,功議各減一等爲良如敎。
上在慶熙宮。停常參·經筵。
藥房都提調沈象奎,提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
李穆淵啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
李恒權啓曰,右副承旨朴容壽今日不爲仕進,卽爲牌招,何如?傳曰,允。
兪星煥啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
金弘根啓曰,藥房三提調持湯劑來待矣。傳曰,封入。
禮曹,來七月初四日行宗廟永寧殿秋享大祭親傳香取稟,奉敎敬依。
傳于李恒權曰,副修撰洪祐順許遞,新及第洪祐喆除授。
李恒權啓曰,假注書崔琠身病猝重,勢難察任,今姑改差,何如?傳曰,允。
崔琠改差,代以金羽休爲假注書。
李垣權啓曰,假注書羅漢基身病猝重,勢難察任,今姑改差,何如?傳曰,允。
羅漢基改差,代以李墩爲假注書。
金羽休有頉,代以申錫愚爲假注書。
以右副承旨朴容壽牌不進罷職傳旨,傳于李恒權曰,只推。
吏曹,副修撰單洪祐喆。
甲午五月二十日辰時,上御興政堂。藥房入診,新恩謝恩同爲入侍時,都提調沈象奎,提調金學淳,副提調金弘根,假注書崔琠,記事官徐憲淳·洪說謨,直閣吳取善,行左承旨李恒權,右承旨李穆淵,左副承旨趙秉常,同副承旨兪星煥,假注書羅漢基以次進伏。醫官崔遠基·李亨基·趙宗翊·金珪進伏楹外訖。象奎等進前奏曰,日候漸熱,聖體,若何?上曰,一樣矣。象奎曰,寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上曰,置之。象奎曰,湯劑進御,已至二十貼,而似或有自內停止之時,後日次前,連爲進御似好,故敢此仰達矣。上曰,唯。上曰,文科凡幾人乎?弘根曰,四十九人矣。上曰,文科甲科三人及武科甲科一人進前。文科沈宜升·李祖榮·洪翼燮,武科洪大恒以次進前,奏職姓名訖。弘根曰,今日卽顯隆園忌辰祭齋戒矣。宣醞何以爲之乎?上曰,置之。上曰,大臣就座,承史亦爲就座。仍命退,諸臣以次退出。
上在慶熙宮。停常參·經筵。
趙秉常啓曰,明日常參·經筵,取稟。傳曰,只晝講。
兪星煥啓曰,來二十五日朝參日次矣,敢稟。傳曰,停。
李穆淵啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民,持平李殷相呈辭,監察茶時之意,敢啓。傳曰,知道。
又啓曰,右副承旨朴容壽今日不爲仕進,卽爲牌招,何如?傳曰,許遞,前望單子入之。
承旨前望單子入之,趙斗淳落點。
李穆淵啓曰,新除授左副承旨趙斗淳,卽爲牌招,何如?傳曰,允。
金弘根啓曰,藥房提調·副提調持湯劑來待矣。傳曰,封入。
李墩有頉,代以尹穳爲假注書。
申錫愚有頉,代以柳來維爲假注書。
尹穳有頉,代以宋顯洙爲假注書。
柳來維有頉,代以洪仁秀爲假注書。
李穆淵啓曰,事變假注書卓宗述身病猝重,勢難察任,今姑改差,何如?傳曰,允。
卓宗述改差,代以金觀燮爲事變假注書。
趙斗淳,以奎章閣言啓曰,原任直閣朴永元今日當爲復命,而時無職名,令該曹口傳付軍職,何如?傳曰,允。
兵曹口傳政事,護軍單朴永元。
傳于趙秉常曰,奉審閣臣入侍。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
甲午五月二十一日酉時,上御興政堂。奉審閣臣人侍時,右副承旨趙秉常,假注書崔琠,記事官曺雲承·洪說謨,原任直閣朴永元以次進伏訖。上曰,史官分左右。永元進前奏曰,奉審形止,俄自政院轉稟,而仍留監祭,將祀安寧,園陵殿皆無頉矣。上曰,閣臣就座,史官亦爲就座。仍命退,諸臣以次退出。
上在慶熙宮。停常參,只晝講。
自辰時至人定,灑雨下雨,測雨器水深二分。
李穆淵啓曰,合辭許久闕啓,事甚未安。除在外·雜科進去外,呈告人員,竝卽牌招,何如?傳曰,允。
李恒權啓曰,明日再明日健元陵忌辰祭齋戒正日相値,視事頉稟之意,敢啓。傳曰,知道。
金弘根啓曰,藥房提調·副提調持湯劑來待矣。傳曰,封入。
以永明尉洪顯周掃墳呈辭,傳于趙斗淳曰,給由馬,澆奠床備給。
洪仁秀有頉,代以辛志鼎爲假注書。
宋顯洙有頉,代以姜鎭泰爲假注書。
辛志鼎有頉,代以韓秉佑爲假注書。
姜鎭泰有頉,代以金洙根爲假注書。
韓秉佑有頉,代以金應均爲假注書。
金洙根有頉,代以李晉祥爲假注書。
金應均有頉,代以李墩爲假注書。
李晉祥有頉,代以金在根爲假注書。
金觀燮有頉,代以鄭義恪爲事變假注書。
鄭義洛有頉,代以安永豐爲事變假注書。
安永豐有頉,代以趙光濬爲事變假注書。
趙光濬有頉,代以朴思彙爲事變假注書。
李穆淵啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民牌不進,持平李殷相雜科進,監察茶時之意,敢啓。傳曰,知道。
以司諫柳幼麟,獻納李在鶴,正言韓宓履,掌令黃浩民牌不進罷職傳旨,傳于李穆淵曰,只推。
李恒權,以弘文館言啓曰,新除授副修撰洪祐喆,卽爲牌招察任,何如?傳曰,允。
兪星煥,以都摠府言啓曰,新除授副摠管安光直時無職名,令該曹口傳付軍職,何如?傳曰,允。
兵曹口傳政事,護軍單安光直。
李恒權,以禮曹言啓曰,試考恩賜儒生直赴給分帖,過科後令成均館收聚爻周後草記事,曾有定式矣。卽接成均館所報,則今番式年文科殿試時直赴殿試儒生進士沈宜升,正郞李祖榮,幼學曺錫亨,進士趙雲澈,幼學鄭㝡朝,敎官金洙根,幼學金應均,進士尹錫泳,幼學鄭義恪·柳來維,副司果洪祐喆,參奉尹穳,幼學鄭廈慶,進士李墩,幼學金玉龍,進士申錫愚,直赴會試儒生幼學金在根·洪仁秀等十八人登科,直赴會試儒生進士姜亢默等七人,給分儒生幼學洪在重等八人未參榜合儒生三十三人前所受帖文,一竝收聚以送云矣。依定式爻周之意,敢啓。傳曰,知道。
又以禮曹言啓曰,卽接茂朱幼學張道煥所志,則以爲,族叔孟晢嫡妾俱無子,以其同姓八寸弟相晢第二子奎䎘欲爲繼後,兩家諸族相議完定,已多年所,而未及禮斜,生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長張道煥所訴旣如此,依定式張相晢第二子奎䎘,立爲張孟晢之後,何如?傳曰,允。
刑曹啓目,粘連泰安郡殿牌作變獄事罪人金八鉉·曺永吉作變節次,旣已承款,依例同推考覆,親問結案取招,令該曹差遣敬差官,按覈後稟處,何如?判付。啓,依允。
甲午五月二十二日午時,上御興政堂。晝講入侍時,知事李翊會,特進官尹尙圭,參贊官金弘根,侍讀官李垿,檢討官洪鍾應,假注書崔琠,記事官曺雲承·洪說謨各持書傳第四卷,武臣任聖皐以次進伏訖。上曰,史官分左右,上命開卷讀之。垿曰,法講體例與他自別,伏請前受音,上曰,新受音讀奏垿讀自成湯放桀于南巢,止用爽厥師。上曰,釋義奏之。垿讀奏釋義訖,上曰,文義陳之。垿曰,勇智二字,不見於二典三謨,而始發於仲虺之告湯,蓋天之生聖,時以異錫,而聖之御世,時以異用,堯·舜之時,無所事於勇智,而在成湯則所當奮發運用之時也。故堯之聖神文武,至湯則爲勇,舜之濬哲文明,至湯則爲智,其用雖殊,而其揆則一。顧今國綱日弛而恬嬉是事,非勇何以奮發,人心日漓而穿鑿成習,非智何以運用?苟能不役乎小勇小智,而必用以大勇大智,則靡事不擧,無微不燭,唯殿下體念焉。上命掩卷,又命史官就座。仍命退,諸臣以次退出。
上在慶熙宮。停常參·經筵。
李穆淵啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民呈辭,持平李殷相雜科進,監察茶時之意,敢啓。傳曰,知道。
李恒權啓曰,右副承旨趙秉常今日不爲仕進,卽爲牌招,何如?傳曰,允。
傳于李恒權曰,禮房承旨馳詣健元陵,奉審摘奸,局內諸陵,一體奉審以來。
金弘根啓曰,藥房提調·副提調持湯劑來待矣。傳曰,封入。
兪星煥啓曰,假注書李墩時無職名,令該曹依例付軍職冠帶常仕,何如?傳曰,允。
又啓曰,卽見黃海兵使李忠運狀啓,則平安監營狀啓一度,到金川郡見失云。撥路申飭,何等截嚴,而莫重狀啓之如是遺失,事未前有,萬萬稽忽,常時不飭之當該道帥臣,竝從重推考,何如?傳曰,允。撥路申飭,前後何如,而至於狀啓見失之境,其稽忽不謹可知。苟能常時操束,則寧有如許之理?見失地方道帥臣,竝越俸一等,當該撥將,令道臣照律嚴治,因此思之。撥路之遲滯,莫近日若,自今更加嚴束,無至如前犯科之意,竝爲知委於兩道沿路有撥諸邑鎭事,分付。
金在根有頉,代以洪翼燮爲假注書。
洪翼燮有頉,代以柳聖和爲假注書。
柳聖和有頉,代以鄭㝡朝爲假注書。
鄭㝡朝有頉,代以尹穳爲假注書。
朴思彙有頉,代以文用中爲事變假注書。
文用中有頉,代以李晉燁爲事變假注書。
李晉燁有頉,代以金玉龍爲事變假注書。
金玉龍有頉,代以鄭廈慶爲事變假注書。
兪星煥,以都摠府言啓曰,都摠管朴宗薰雜科進,副摠管尹尙圭差祭,許溟·柳台佐·韓耆裕在外,李憲瑋呈辭受由,洪羲瑾·安光直未肅拜,一員未差,只有臣基一一人,伴直無人。副摠管洪羲瑾·安光直,令政院竝卽牌招,以爲推移入直之地,何如?傳曰,允。
上在慶熙宮。停常參·經筵。
進御加減健脾湯自明日停止事,榻前下敎。
趙秉常啓曰,明日常參·經筵,取稟。傳曰,只晝講。
李穆淵啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民呈辭,持平李殷相雜科進,監察茶時之意,敢啓。傳曰,知道。
又啓曰,左副承旨趙斗淳今日不爲仕進,卽爲牌招,何如?傳曰,允。
金弘根啓曰,藥房提調·副提調持湯劑來待矣。傳曰,封入。
以左副承旨趙斗淳牌不進罷職傳旨,傳于趙秉常曰,許遞,前望單子入之,待下批,牌招察任。
承旨前望單子入之,徐左輔落點。
李穆淵啓曰,假注書李墩身病猝重,勢難察任,今姑改差,何如?傳曰,允。
尹穳有頉,代以金鎭右爲假注書。
李墩改差,代以鄭㝡朝爲假注書。
金鎭右有頉,代以金禹銖爲假注書。
金禹銖有頉,代以曺錫亨爲假注書。
曺錫亨有頉,代以李珽爲假注書。
鄭廈慶有頉,代以吳相昱爲事變假注書。
吳相昱有頉,代以金龍彦爲事變假注書。
金龍彦有頉,代以洪熙朝爲事變假注書。
洪熙朝有頉,代以李昌祖爲事變假注書。
李穆淵啓曰,假注書鄭㝡朝時無職名,令該曹依例付軍職冠帶常仕,何如?傳曰,允。
兵曹口傳政事,副護軍單趙斗淳。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李穆淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在慶熙宮。停常參,只晝講。
藥房提調金學淳,副提調金弘根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
徐左輔啓曰,明日常參·經筵,取稟。傳曰,只晝講。
兪星煥啓曰,合辭許久闕啓,事甚未安。除在外·雜科進去外,呈告人員,竝卽牌招,何如?傳曰,允。
徐左輔啓曰,行右承旨李恒權今日不爲仕進,卽爲牌招,何如?傳曰,允。
兪星煥啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于徐左輔曰,知申與左副承旨許遞,前望單子入之。
承旨前望單子入之,金陽淳·尹聲大落點。
李珽有頉,代以趙雲澈爲假注書。
趙雲澈有頉,代以兪敎煥爲假注書。
兪敎煥有頉,代以愼始徽爲假注書。
愼始徽有頉,代以全宗行爲假注書。
全宗行有頉,代以柳來維爲假注書。
李昌祖有頉,代以李澤爲事變假注書。
李澤有頉,代以李昌廷爲事變假注書。
李昌廷有頉,代以金致坤爲事變假注書。
金致坤有頉,代以白潤鶴爲事變假注書。
傳于徐左輔曰,副修撰洪祐喆許遞,前望單子入之。
副修撰前望單子入之,宋應龍落點。
兪星煥啓曰,行大司憲宋冕載,執義朴宗吉,掌令朴基旭,持平金養默在外,掌令黃浩民牌不進,持平李殷相雜科進,監察茶時之意,敢啓。傳曰,知道。
以司諫柳幼麟,獻納李在鶴,正言李竣祜,掌令黃浩民牌不進罷職傳旨,傳于兪星煥曰,只推。
徐左輔,以弘文館言啓曰,新除授副修撰宋應龍時在京畿利川地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,柳致明落點。
兪星煥,以兵曹言啓曰,內禁衛將沈有祖,五衛將南允豐·金性浩·鄭明行·尹弼漢,忠壯衛將韓士元,景福宮衛將高德潤,昌慶宮衛將李膺培,部將崔孝錫俱以病難供職,呈狀乞遞,竝改差,何如?傳曰,允。
又以兵曹言啓曰,每都政新資五窠,例爲差出,而營將·中軍·虞候姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,直赴殿試奉承傳武藝別監崔致興等六百七十四人內,六百十二人應試參榜,宣傳官白最洙,勸武軍官金重鉉,別武士金履坤·金麒鉉·李龍學·洪承孝·趙濟亨,親騎衛金尙鎭,壯旅軍官朴秀木,別騎衛林榮大,選武軍官吳敏秀,別親衛土崔致崇等十二人作故,馬兵朴永得,親騎衛崔成番等二人以借名作奸,自臣曹草記拔擧,所授帖文竝依例收聚爻周。別武士郭宗甸·金仁浩·李鳳亨·金致日·姜成孝·李宗憲·文學元·韓命述·李東周·崔致海·全有完·朴載秀·洪秉大·姜永鎬·楊秀彦·李信蕃·李龍國·張鎬·崔興麟,親騎衛金濟彦·鄭翼僑·洪廷信·李寅秀·金成郁·金重鉉·李明賢·陳祐慶,勸武軍官高漢赫·徐奎源,別親衛士金必壽,鄕騎士李樞東,馬兵沈希泰·李應國,別抄軍官劉聖模,別驍士宋殷圭·任泰赫,閑良李貞權,內禁衛金昌熺,兼司僕李廷祐,選武軍官李宗根·張文浩,扈衛軍官金有憲,武藝別監丁鴻鎭·林枝盛,槍劍軍元春孫,哨軍李興奎等四十六人遭故,竝依法典陳試。別武士金志憲,兵船監官卞師奎等二人以他罪方在編配,係是三式年內,竝依例陳試,別騎衛李東勛以朞服未葬,雖爲呈訴,未可準信,其喪葬日字及馬兵柳弘得之無緣不赴委折,關問各該帥臣後,稟處。黃海兵使李忠運直赴人起送狀啓中鄕騎士景德龍,以龍德書之,前南兵使李存敬狀啓中親騎衛申宗錫之錫字,以碩字書之,金鎭甲之鎭字,以振字書之,金碩允之碩字,以錫字書之,金允河之允字,以潤字書之,奏御文字,科試事體,何等嚴重,而如是修啓,殊涉疎忽,各該帥臣竝從重推考,何如?傳曰,允。
又以御營廳言啓曰,本廳別將金相順身病甚重,勢難察任,改差,何如?傳曰,允。
甲午五月二十五日千時,上御興政堂。晝講入侍時,知事金箕殷,特進官徐耕輔,參贊官趙秉常,侍讀官趙秉憲,檢討官宋持養,假注書鄭㝡朝記事官曺雲承·洪說謨各持書傳第四卷,武臣朴潤榮以次進伏訖。上命開卷讀之。秉憲曰,法講與召對有異,伏請前受音,上曰,新受音讀之。秉憲讀自簡賢附勢,止厥惟舊哉,上曰,釋義陳之。秉憲讀奏釋義訖,上曰,文義陳之。箕殷曰,法講體例自別,雖或有不讀前受音之時,而新受音則不可不爲矣。玆敢仰請。秉憲曰,知事所陳甚切實,伏請新受音,上曰,新受音置之,文義陳之。秉憲曰,六經中言仁,自此章克寬克仁始,寬與仁,包括乎上下段旨義矣。易曰寬以居之,仁以行之,君德也,君德固莫尙於寬仁,而以體用言,則仁爲體寬爲用,不邇不殖,祛其人欲之私,懋官懋賞,合乎天理之公,以至乎用人,改過彰信,兆民此皆得之本原之地,而自寬仁上推去矣。由是言之,寬仁相爲表裏,而心德之體,洞明炯澈,物我之間,各得其當,寬而不失於縱,仁而不失於柔,故曰克,克者,能也。堯典之克明,大雅之克類,卽此義,而肆仲虺之作誥也。特揭克寬克仁,兩克字而成湯之德,尤益較著,上章所云矧予之德,言足聽聞,猶是說得未盡者也。惟我殿下,臨御以來,宰物也仁,馭衆也寬,蕩然至治,浹洽區㝢,之寬之仁,固不待臣愚之仰勉,而處已用人之際,益加慥慥乎寬仁之訓,則湯德之日新又新,其將匹美於千載,伏願懋哉懋哉。上命掩卷。秉憲曰,法講規例,下番亦陳文義矣。必爲下詢則似好矣。上曰,掩卷,史官就座。仍命退,諸臣以次退出。
上在慶熙宮。停常參,只晝講。
自開東至卯時,有霧氣。
夜自五更至二十七日開東,灑雨下雨,測雨器水深六分。
李恒權啓曰,明日常參·經筵,取稟。傳曰,只晝講。
徐左輔啓曰,合辭許久闕啓,事甚未安。除在外·雜科進去外,呈告人員,竝卽牌招,何如?傳曰,允。
柳來維在外,代以洪翼燮爲假注書。
徐左輔啓曰,假注書鄭㝡朝身病猝重,勢難察任,今姑改差,何如?傳曰,允。
鄭㝡朝改差,代以申錫愚爲假注書。
李恒權,以弘文館言啓曰,新除授副修撰柳致明時在慶尙道安東地,經筵入番事緊,請斯速乘馹上來事,下諭。傳曰,許遞,前望單子入之。
副修撰前望單子入之,黃浩民落點。
李恒權,以弘文館言啓曰,新除授副修撰黃浩民,卽爲牌招察任,何如?傳曰,允。
尹聲大啓曰,行大司憲宋冕載,執義朴宗吉,掌令朴基旭,持平金養默在外,掌令一員未差,持平李殷相牌不進,監察茶時之意,敢啓。傳曰,知道。
以司諫柳幼麟,正言李竣祜·韓宓履,持平李殷相牌不進罷職傳旨,傳于尹聲大曰,只推。
徐左輔啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而行判書洪奭周,參判金道喜,參議李魯秉俱以病不來,不得開政云。竝卽牌招,何如?傳曰,允。
甲午五月二十六日午時,上御興政堂。晝講入侍時,同知事金蘭淳,特進官李惟秀,參贊官徐左輔,侍讀官趙秉憲,檢討官宋持養,假注書鄭㝡朝,記事官曺雲承·洪說謨各持書傳第四卷,武臣尹禹鉉以次進伏訖。上曰,開卷讀之。秉憲請講前受音,上曰,新受音讀之。秉憲讀自佑賢輔德,止永保天命,上曰,釋義奏之。秉憲讀奏釋義訖,請講新受音,上曰,文義陳之。秉憲曰,此上五章,卽釋慙之意,下三章,乃勸勉之辭,成湯肇建商邦矣。凡政令施措之間,必有可以出入辰告者,而一篇之內,總以好問結之問者,爲學之先務,而帝王之學,尤有資於諮訪,蓋王者居崇高之位,堂陛截嚴,黈纊易蔽。雖以生知之姿,必待審問之工,衆善咸集,一德懋昭,皆從好問工夫中做出來,仲虺之言,非但成湯之龜鑑,實是後辟之柯則也。臣因此文義,有可以敷奏者矣。洪惟我祖宗以來,敦尙學術,日開三講,討論經義,時行召對,諮訪治道,厥有成規,永作家法,伏覩我殿下,典學之念,非不勤摯,而法講召對,停輟居多,雖値開講之時,不過循例備文而已。廈氈之上,未見吁咈之盛,方冊之間,亦無問難之義,且法講筵體,較召對尤有重焉。經筵特進官上下番玉堂承旨史官皆持進講冊子而入,將以備顧問而資啓沃也,而近日則自上新受音,竝不講讀。只上番讀句釋一遍,陳文義一節,則輒命掩卷,經筵以下皆逐隊而進,含默而退,下番雖無侍讀之例,拈出文義,仰陳前席,自是由來之美規,而此亦廢却不行,前者備例而止,今也竝與應有之例而闕焉。君臣之間,分義隔絶,暫時引對,旋使退出,登筵諸臣,其何以論思獻替,仰副我殿下不恥下問之盛德至意耶?伏況世孫邸下,智思漸長,書筵日開,睿德成就,此正其時,在殿下躬敎之方,當以學問爲先,而於講規筵體上,尤不宜斯須弛忽,伏願留念焉。上曰,下番陳之。持養曰,建中二字,卽仲虺勉湯之辭,而實爲萬世人辟之龜鑑。蓋中者,不偏不倚無過不及之名,天下之大本也。降衷之初,民受天地之中以生,賢愚聖凡,同賦是理。然其氣質之稟,不能無淸濁粹駁之殊,昏明强弱之分,故民不能自中,必待聖人建中於上,然後上下四旁,均齊方正,而民咸準則,用協于中。如辰居星拱,表端影直,是以自古聖君哲辟繼天立極之道,不外乎一中字,堯之執中,舜之用中,大禹之精一執中,武王之建其有極,皆建中之義也。此皆可見前聖後聖其揆則同,而道統之傳有自來矣。若言其建立之道,則以義制事而事得其宜,以禮制心而心得其正,內外合而中道立矣。今我殿下,姿挺生知,德懋日昭,承群聖之大統,膺千載之休運,莅九五之位,而臨億兆之衆,誠純於本原之地,精察乎惟危惟微之幾,注措之間,恒懋乎遵義遵路之要,會極歸極,斂福錫福,則中和位育之極功,不出乎方寸上一轉移間,豈不休哉?且好問之義,上番旣已仰陳,而臣於此,又有所敷奏者,法講事體至嚴且重,雖應文備例之事,不可一切廢却,伏況世孫宮邸下,睿學時敏,書筵日開,三朝之際,仰覩講規之簡易,認以爲我家筵體,本自如是,則是豈我殿下身敎之方哉?伏願繼自今頻御經筵,一遵古規焉。上曰,掩卷,史官就座。仍命退,諸臣以次退出。
上在慶熙宮。停常參,只晝講。
自開東至未時,灑雨下雨,測雨器水深六分。
李恒權啓曰,明日常參·經筵,取稟。傳曰,只晝講。
尹聲大啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
李恒權啓曰,來初一日輪對日次矣,敢稟。傳曰,當次人受點,後日次來待。
徐左輔啓曰,右副承旨趙秉常今日不爲仕進,卽爲牌招,何如?傳曰,允。
兪星煥啓曰,假注書申錫愚時無職名,令該曹依例付軍職冠帶常仕,何如?傳曰,允。
徐左輔啓曰,行吏曹判書洪奭周,參判金道喜,參議李魯秉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書洪奭周,參判金道喜,參議李魯秉牌不進推考傳旨及罷職傳旨,今方捧入,而開政命下之後,如是違牌,事甚未安。判書,參判,竝更牌招,何如?傳曰,允。參議只推,一體牌招。
又啓曰,行吏曹判書洪奭周,參判金道喜,參議李魯秉再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書,參判一體更爲嚴飭牌招。
又啓曰,行吏曹判書洪奭周,參判金道喜,參議李魯秉三牌不進推考傳旨及禁推傳旨,今方捧入,而開政命下之後,一向違召,終不承膺,揆以事體,萬萬不安。判書,參判,所當更請牌招,而係是一日四牌,何以爲之?敢稟。傳曰,參議分揀,與判書·參判一體更爲嚴飭牌招,如有違牌,勿爲呼望。
又以吏批言啓曰,侍從臣父,閫帥父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父閫帥父年七十以上人,別單書入之意,敢啓。傳曰,知道。
有政。吏批,行判書洪奭周進,參判金道喜,參議李魯秉式暇,右副承旨趙秉常進。以許結爲掌令,李鼎臣爲刑曹參判,鄭琦和爲軍資正,兪漢芝爲繕工副正,李昌在爲濟用判官,金大根爲檢詳,崔永錫爲監察,鄭泌爲司圃別提,李會在爲義盈直長,李仁植爲懿昭墓守衛官,姜漢赫爲泰安郡敬差官,韓錫祉爲承文判校,田百熙爲利原縣監,李東迪爲成歡察訪,金聖默爲魚川察訪,趙昌敎爲祥雲察訪,沈能默爲沙斤察訪,吳泰權爲長寧殿別檢,兼甕津府使單白殷鎭,承文判校金榶今加通政,滿三十朔依定式陞堂上,故統制使李壽民贈兵判例兼,故正言黃暐贈吏議例兼,已上忠節卓異贈職事,承傳。
兵批,判書沈能岳進,參判李基栽入直,參議任文白參知李寅敎病,同副承旨兪星煥進。以徐萬淳·朴潤榮爲副摠管,李兢緖爲內禁將,李倫敍·申義和·金善永,崔信燁爲五衛將,洪永謨爲忠壯將,許洙爲景福將,金聖福爲昌慶將,李宅鉉爲司禦,洪祐喆爲文兼,徐有源·趙益燁爲武兼,尹喜弼·張寅植爲部將,申光赫爲慶州營將,李敏行爲明月萬戶,同知單高行健,僉知單金周默·徐有積,護軍金弘根,副護軍李穆淵·金鍏·李敦榮·張敎根·朴容壽·韓鎭㦿·鄭東煥,副司果洪祐順·宋應龍·柳致明·洪祐喆·趙準孝,副司正申錫愚以上竝單付,部將權思性今加折衝加資事,承傳。
吏批,再政。以尹滋耕爲弼善,金漢淳爲司饔僉正,李冀禎爲戶曹正郞,李載信爲戶曹佐郞,沈宜升爲兵曹佐郞,崔尙綸爲中部令,洪羲晉爲內贍奉事,兼監察單姜漢赫,幼學朴宗範,掌令朴基旭父·崔東柱,前正言崔綱魯父,以上今超通政,侍從臣父年七十加資事及前監役白東逵今超通政,黃海水使白殷鎭父,閫帥父年七十加資事,承傳。
兵批,再政。以申鳳圭爲左捕從,朴來益爲訓鍊判官,同知單許洙,僉知三單李倫敍·申義和,金善永,副護軍單金榶。
尹聲大啓曰,行大司憲宋冕載,掌令朴基旭,持平金養默在外,執義朴宗吉牌不進,掌令一員未差,持平李殷相雜科進,監察茶時之意,敢啓。傳曰,知道。
以執義朴宗吉,司諫柳幼麟,正言李竣祜·韓宓履牌不進罷職傳旨,傳于尹聲大曰,只推。
兪星煥,以都摠府言啓曰,今日入直內三廳武兼禁軍及各樣軍兵等,當爲中日習射技放,而雨勢如此,不得設行之意,敢啓。傳曰,知道。
徐左輔,以吏曹言啓曰,今此宗廟朔祭大祝,當以玉堂塡差,而無故之人極爲苟艱,時任春坊,塡差以入之意,敢啓。傳曰,知道。
兪星煥,以御營廳言啓曰,本廳中軍柳相穆身病甚重,勢難察任,改差,何如?傳曰,允。
甲午五月二十七日午時,上御興政堂。晝講入侍時,知事金箕殷,特進官朴來謙,參贊官尹聲大,侍讀官趙秉憲,檢討官黃浩民,假注書洪翼燮,記事官曺雲承·洪說謨各持書傳第四卷,武臣申從鎬以次進伏訖。上曰,開卷讀之。秉憲請講前受音,上曰,新受音讀之。秉憲讀自王歸自克夏,止以彰厥罪,上曰,釋義奏之。秉憲讀卷釋義訖,請講新受音,上曰,文義陳之。秉憲曰,降衷之衷字,朱子曰,是箇無過不及恰好的道理,又引用程子所云天然自有之中以釋之,衷者中也。彝也則也,分而言之則名字各殊,而統論道理則固是一般也。此章旨義,只言下民受中於上帝,而特氣稟不齊,善惡易偏,故在君師之位者,克盡導率之方,使之永保其常也,而天之賦予,豈有君民上下之殊歟?以君德言之,曰和衷曰用中曰執中,此皆得之自有之性,推以及於誠正格致,修齊治平之工,而仲虺誥湯曰建中于民,湯告有衆曰降衷于下民,於此可見君與民交相勉勖之義,而洪範之于汝極,錫汝保極,亦可以推移看矣。古有折衷之訓,卽指以中爲準則而取正之也。每於此等處,折衷而理會焉,則偏倚之累自祛,而正直之化益著矣。上曰,下番陳之。浩民曰,上番所陳文義甚好,而下句克綏厥猷四字,亦有旨義,益加省察焉。猷之爲言道也,道卽通古今聖凡日用當行之路也。爲君上者,克修其道,則民賴以綏,國可以安矣。如或此道造次不修,則百度解弛,民不安矣,民不安則國不安矣。豈不大可懼哉?顧今聖上臨御,摠察萬機,深軫安民之策,而夫何挽近以來,饑饉荐臻,民生困瘁,雖謂之大不安可矣,臣未敢知也。抑或我殿下致知誠正之工,猶有未盡處而然耶?雖以目下事言之,殿下當此盛暑,課日開筵,臣不勝萬萬欽歎。筵體至重,新舊受音,自上講讀,實是祖宗朝由來舊規,而殿下靳持不許,此是臣等誠意淺薄之所致,詩曰,不愆不忘,率由舊章。伏願殿下,從今爲始,益勉其所不能講讀,新舊受音,無或廢先王之法規,則亦足爲克綏厥猷之一助,更加體念,是臣區區之望也。上曰,掩卷,史官就座。仍命退,諸臣以次退出。
上在慶熙宮。停常參,只晝講。
趙秉常啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
又啓曰,假注書洪翼燮身病猝重,勢難察任,今姑改差,何如?傳曰,允。
洪翼燮改差,代以趙雲澈爲假注書。
尹聲大啓曰,行大司憲宋冕載,掌令朴基旭,持平金養默在外,執義朴宗吉,掌令許結牌不進,持平李殷相雜科進,監察茶時之意,敢啓。傳曰,知道。
以執義朴宗吉,掌令許結,司諫柳幼麟,獻納李在鶴,正言李竣祜牌不進罷職傳旨,傳于尹聲大曰,只推。
兵曹,以李鼎會爲御營中軍。
兪星煥,以司僕寺一二提調意啓曰,濟州前判官李光暎遞任進上馬三匹今纔上來,禾毛色別單書入,依例內廐立養之意,敢啓。傳曰,知道。
甲午五月二十八日午時,上御興政堂。晝講入侍時,同知事金蘭淳,特進官鄭基一參贊官兪星煥,侍講官金羽根,檢討官黃浩民,假注書申錫愚,記事官曺雲承,洪說謨各持書傳第四卷,武臣李載亨以次進伏訖。上曰,開卷讀奏,羽根讀自肆台小子,止若將隕于深淵,上曰,釋義奏之。羽根讀奏釋義訖,上曰,文義陳之。羽根曰,以成湯之盛德,一念之間,常存敬畏,或恐獲戾于上下神祗,故曰慄慄危懼,若將隕于深淵,此莫匪戒愼恐懼之意也。中庸曰,戒愼乎其所不睹,恐懼乎其所不聞,大抵對越神明之道,莫過於戒愼恐懼,而聖賢工夫之造詣極致,推可知也。伏望體念焉。上曰,下番陳之。浩民曰,以成湯之聖,聿求元聖,與之戮力者,豈有他哉?人主一身,聰明有限,一日萬機,不可獨理也。雖聖智之君,必以得賢爲先務,故孟子曰,堯以不得舜爲己憂,舜以不得禹,皐陶爲己憂,人君之職,專在於得賢耳。在昔明君哲辟,必得良弼而後,平治其國,太甲賴伊尹匡救之力,克終厥德,高宗得傅說啓沃之策,以致中興,迄于我朝,名賢輩出,禮樂文物,燦燦彬彬,號稱小中華矣。挽近以來,紀綱漸弛,命令不行,民生之苦,如在水火,自古朝廷無紀綱,民生墜塗炭,而國家無事者,未之有也。伏願殿下,須旁求賢良正直之士,使之各陳所懷,切於救民者,採而用之,則猶可及救矣,深留聖念焉。上命掩卷,星煥曰,釋義讀奏之際,有所錯誤,當該玉堂推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
巳時午時,日暈。
李恒權啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
傳于李恒權曰,召對爲之。
李恒權啓曰,假注書趙雲澈時無職名,令該曹依例付軍職冠帶常仕,何如?傳曰,允。
李恒權,以侍講院言啓曰,新除授弼善尹滋耕除拜屢日,尙不出肅,卽爲牌招察任,何如?傳曰,允。
尹聲大啓曰,行大司憲宋冕載,掌令朴基旭,持平金養默在外,執義朴宗吉,掌令許結牌不進,持平李殷相雜科進,監察茶時之意,敢啓。傳曰,知道。
以執義朴宗吉,掌令許結,司諫柳幼麟,正言李竣祜·韓宓履牌不進罷職傳旨,傳于尹聲大曰,只推。
以弼善尹滋耕牌不進罷職傳旨,傳于李恒權曰,只推。
尹聲大啓曰,卽者吏曹郞廳來言,利原縣監田百熙兩司當爲署經,而諫院則雖已署經,憲府不備,不得署經云。除在外外,未肅拜·呈告人員,竝卽牌招,以爲署經之地,何如?傳曰,一司除署經。
又啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以全羅監司徐有榘狀啓高山等邑民家失火事,傳于趙秉常曰,聞甚矜慘,元恤典外,別加顧助,俾卽結構奠接之事,分付。
李恒權,以吏曹言啓曰,景慕宮朔祭大祝,前縣令白東奎塡差,而時無職名,令該曹口傳付軍職,何如?傳曰,允。
兵曹口傳政事,副司果單白東奎。
李恒權,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接南部幼學辛奫所志,則以爲,族姪故通德郞孝源,卽先祖靖國功臣寧城君允文,扈聖功臣奈城君大容,昭武功臣寧遠君慶英嫡長孫,而嫡妾俱無子,以其同姓十二寸兄孝順第二子基煥,欲爲繼後,兩家同議完定,而未及禮斜,孝順夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長辛奫所訴旣如此,依定式辛孝順第二子基煥,立爲辛孝源之後,何如?傳曰,允。
兪星煥,以兵曹言啓曰,輪對武臣加抄啓人員書入之意,敢啓。傳曰,知道。
又以兵曹言啓曰,五衛將李倫敍前任羅州營將,申義和前任三陟營將,金善永前任江華中軍,崔信燁前任平安兵虞候,忠壯衛將洪永謨前任大興中軍,俱在任所,上來間番次苟艱云。景福宮衛將裵文宅,昌德宮衛將金希淵俱以病難供職,呈狀乞遞。新除授黃海水使白殷鎭戶奴呈狀內,矣上典與京畿水使沈日永,有親査應避之嫌,不得往赴云,竝改差,何如?傳曰,允。
又以訓鍊都監言啓曰,本局把摠尹得儉身病甚重,勢難察任,改差,何如?傳曰,允。
甲午五月二十九日午時,上御興政堂。召對入侍時,參贊官李恒權,侍講官金羽根,檢討官黃浩民,待敎金學性,假注書趙雲澈,記注官金泰顯,記事官洪說謨各持孟子第四卷,以次進伏訖。上曰,開卷讀之。羽根讀自今有仁心,止不行先王之道也。上曰,文義陳之。羽根曰,雖有仁心仁聞,而不行先王之道,則民不得被其澤,故下文所謂不愆不忘,率由舊章者,正爲此爾。程子曰,欲法堯·舜,當法祖宗,以今日言之,列聖朝嘉謨丕績,布在方冊,可以爲法於萬世者多,伏願殿下軫念焉。上曰,下番陳之。浩民曰,人君致治之要,莫先於仁之一字,而徒善而不遵先王之法度,則亦不足以爲政矣。君臣上下,各任其責,以仁爲本,則何患乎民不被其澤乎?此外別無可陳之端,伏願體念焉。上命掩卷,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮,口傳問安。答曰,知悉。世孫宮,口傳問安。答曰,知道。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李恒權啓曰,明日常參·經筵,取稟。傳曰,停。
兪星煥啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
徐左輔啓曰,右副承旨趙秉常今日不爲仕進,卽爲牌招,何如?傳曰,允。
傳于李恒權曰,禮房承旨馳詣宗廟·景慕宮,奉審摘奸以來。
傳于兪星煥曰,大臣·備局堂上引見。
傳于徐左輔曰,召對爲之。
徐左輔啓曰,假注書申錫愚身病猝重,勢難察任,今姑改差,何如?傳曰,允。
申錫愚改差,代以兪錫煥爲假注書。
兪錫煥在外,代以曺錫亨爲假注書。
兵曹以李升權爲左邊捕盜大將,金煐爲右邊捕盜大將。
兪星煥啓曰,左邊捕盜大將李升權,右邊捕盜大將金煐,竝卽牌招,命召及大將牌·傳令牌,傳授,何如?傳曰,允。
李恒權啓曰,故判書趙得永等諡望,議政府粘目,啓下矣,政官牌招,開政下批,何如?傳曰,允。
有政。吏批,行判書洪奭周進,參判金道喜,參議李魯秉竝牌不進,行左承旨徐左輔進。以崔宗煥爲禮曹正郞,李秉孝爲工曹正郞,林鶴聞爲校書校理,申豐朝爲莊陵令,李學鉉爲漢城主簿,金履鍾爲舒川郡守,李垿爲沃溝縣監,洪應燮爲南陽府使,李惟時爲通津府使,李彙圭爲明陵別檢,奉常奉事單黃晦瑛,江界府使李源祖限一年仍任事及江界府使李源祖今加嘉善,前府使洪養默今加通政加資事,承傳。諡號望,以故左議政金思穆爲敬獻,故吏曹判書趙得永爲文忠,故吏曹判書韓用鐸爲靖獻,故吏曹判書金鍾正爲淸獻,故戶曹判書李台重爲文敬,故禮曹判書李鼎輔爲文簡,故刑曹判書丁範祖爲文憲,故工曹判書鄭枋爲孝憲,故奉朝賀金履翼爲簡獻,故判敦寧柳復明爲貞簡,故左參贊朴宗德爲孝憲,故大司憲朴宗京爲貞簡,故知事李普溫爲孝僖,故安春君烿爲孝端,故刑曹判書申大顯爲孝毅,故刑曹判書李海愚爲貞敏,贈吏曹判書金馹孫爲文愍,贈吏曹判書黃暹爲貞翼,贈吏曹判書柳雲龍爲文敬,贈左贊成朴崇元爲忠靖,贈兵曹判書申景裕爲景毅,贈兵曹判書白光彦爲忠愍,贈兵曹判書柳孝源爲武肅,高麗中樞院事朴門壽爲忠顯,高麗贊成事崔瀁爲忠翼,高麗德寧府尹張安世爲忠貞。
兵批,判書沈能岳進,參判李基栽病,參議任文白病,參知李寅敎入直,同副承旨兪星煥進。啓曰,黃海水使今當差出,而擬望之人乏少,他道僉使竝擬,何如?傳曰,允。以李敬達,李蕙秀·朴致福·白東逵爲五衛將,申錫祜爲忠壯將,陳世默爲景福將,申命羲爲宣傳官,金善弼爲訓鍊主簿,李義權爲黃海水使,孟昌仁爲鷺梁別將,同知單金聖福,僉知單洪永謨,加設單白殷鎭·張洛賢,護軍金魯甲,副護軍白東逵·朴守範·崔東柱·權思性,副司果趙民植,副司正趙雲澈以上竝單付。
徐左輔,以吏曹言啓曰,今日次對入侍時,受由上京守令及新除守令催促,竝卽下送事,命下矣。自臣曹催促,則上京守令金川郡守李奎淵來六月初三日下去,白川郡守宋宗洙明日下去云。新除守令谷山府使李魯集明日辭朝,長連縣監姜彝五來六月初二日辭朝,利原縣監田百熙來六月初四日辭朝,高陽郡守李寅亮前任三登縣令,時在任所,卽速上來辭朝之意,發關知委於該道道臣處,而靈光郡守金胤根,安邊府使兪章煥俱爲身病猝重,不得下去云,病勢旣如是,則有難强令還任,竝罷黜,何如?傳曰,允。今日政差出。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
吏批,再政。以宋應龍爲校理,徐萬淳爲同春秋,全榮澤爲兵曹正郞,李胤愚爲工曹佐郞,卜來相爲直講,黃命顯爲監察,任文白爲安邊府使,趙秉憲爲靈光郡守,金宜淳爲禮安縣監,兼春秋單文璹,甕津府使單李義權,幼學許桂年七十,今超通政,侍從臣掌令許結父加資事,承傳。
兵批,再政。以李復鉉·許燮爲武兼,沈有祖爲永宗僉使,同知單陳世默,僉知二單白東逵·李敬達,副護軍洪養默。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于兪星煥曰,只推。
李恒權啓曰,故判書趙得永等諡號,諫院則雖已署經,憲府則尙未署經,除在外外,未肅拜·呈告人員,竝卽牌招,何如?傳曰,允。
以右副承旨趙秉常牌不進罷職傳旨,傳于徐左輔曰,只推。
以吏曹參議李魯秉牌不進罷職傳旨,傳于徐左輔曰,只推。
以執義朴宗吉牌不進罷職傳旨,傳于兪星煥曰,只推。
以京畿監司朴岐壽狀啓陽城兼官振威縣令李儒勝,安山郡守金原淳,罪人逃躱,過限未捕,竝罷黜,其罪狀令攸司稟處事,傳于兪星煥曰,竝令該曹口傳差出,催促下送。
李恒權,以弘文館言啓曰,新除授校理宋應龍時在京畿利川地,經筵入番事緊,請斯速乘馹上來事,下諭。傳曰,許遞,前望單子入之。
校理前望單子入之,趙錫龜落點。
兪星煥,以都摠府言啓曰,副摠管鄭基一,安光直差祭,許溟·柳台佐·韓耆裕在外,尹尙圭呈辭受由,只有臣朴潤榮一人,伴直無人。都摠管朴宗薰,副摠管徐萬淳·洪羲瑾,令政院竝卽牌招,以爲推移入直之地,何如?傳曰,允。竝許遞,前望單子入之。
摠管前望單子入之,都摠管李羲甲,副摠管李鍾運·尹致謙·金熙華·李錫祜·任聖皐落點。
兪星煥,以都摠府言啓曰,新除授都摠管李羲甲,副摠管李鍾運·尹致謙·金熙華·李錫祜·任聖皐,令政院竝卽牌招,以爲推移入直之地,何如?傳曰,允。
吏曹口傳政事,以閔致敍爲宗廟令。
李恒權,以內醫院都提調意啓曰,提調金學淳今日問安,不爲仕進,卽爲牌招,何如?傳曰,允。
兪星煥,以兵曹言啓曰,今五月各廳堂下武臣朔試射,臣曹連因有故,不得爲之意,敢啓。傳曰,知道。
又以義禁府言啓曰,全羅監司徐有榘狀啓內,沃溝縣監金秀萬,舒川郡守崔在憲,竝爲先罷黜,其罪狀令攸司稟處事,啓下矣。金秀萬·崔在憲俱在任所云,依例發遣府羅將,竝拿來,何如?傳曰,待待命拿囚。
甲午五月三十日辰時,上御興政堂。藥房入診,大臣·備局堂上引見入侍時,都提調沈象奎,副提調金陽淳,假注書申錫愚,記注官李冀楨,記事官洪說謨,待敎金學性,同副承旨兪星煥,假注書趙雲澈,事變假注書白潤鶴,兼戶曹判書趙萬永,行吏曹判書洪奭周,行大護軍朴周壽,兵曹判書沈能岳,行大護軍趙寅永·申在植·鄭基善,工曹判書李紀淵,行護軍李惟秀,同知中樞府事李鐵求,副校理成遂默以次進伏。醫官崔遠基·李亨基·金珪·李顯養進伏楹外訖。象奎進前奏曰,日前之雨愜望,而收霽亦爲得宜,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上可之。亨基等以次入診,退伏奏曰,脈候左右三部調均矣。象奎問亨基等曰,湯劑議定乎?亨基等曰,調理之劑,停止未久,而時非盛熱,淸暑之劑,不可徑進,湯劑依前姑爲停止,似好矣。上曰,次對爲之。象奎曰,楊州牧使洪羲祖上疏,備本牧荐歉,民邑凋弊之狀,仍以爲,壬癸以來流亡民戶所逋各樣軍布米代錢爲二千餘兩,而徵及於無辜之鄰族,實所不忍,虛名疊役,特許限十年姑勿塡代,兩年布逋,一竝蕩減。北漢城餉之耗外雜費,分數釐減,恒定代錢上納,壬辰耗代錢未納條六百餘兩,特爲蕩減,今冬上城石數,量宜減定。且本州儲置用下,最多於畿內諸邑,防役庫加下,今爲四千餘兩,而都歸還逋,特令惠局加劃京畿儲置錢四千兩,貸下本州,儲置米亦以本州每年應用多寡居中之摠,限幾百石純米劃下,以爲恒式,則不出數三年,可以充報其貸下之錢,竝令廟堂稟處爲辭,而批旨內,本邑與他州縣有異,所陳諸條,令廟堂商確採施,俾有實效可也事,命下矣。本州近成弊局,又値荐飢,民勢之倒懸,誠如疏辭,第其所陳諸條中闕伍之限年勿塡,雜費之分數釐減者,軍弊蓋非一朝一夕之故,而遊手則盡入逋藪,簽額則自歸虛簿,患不能査正,不患無民闕而不補,大違法意,城餉雜費當初節目,旣有斟量,到今裁損,有難遽議,至於壬辰耗條,則代錢事係特施,元直本無恒定。況就元錢中別下該廳,作爲城民救飢之需,已有歸屬,今無通變,上城一款,又有年前定奪,無以更爲闊狹,竝置之,軍錢蕩逋,係是曠典,大關後弊,雖不可輕許,本州旣異他邑,已例或有援據,所請各營各司軍布米代錢二千餘兩,特許蕩減,使維楊之民,咸知朝家子惠之澤,而蠲蕩之政,每患虛實之易混,使之按簿逐名,到底考覈,修成冊轉報本司之意,令道臣措辭申飭,儲置之劃付本道,本有意義,未嘗以餘不足之數,關由於京司,則數外加劃,今不可開路,而從便預貸,亦不無近例。令道臣往復惠廳,某樣錢中姑先貸劃,俾爲趁今捄弊之資,仍自該廳排定年限,分數除留,以爲充報之地,米條分劑,亦令道臣,較數歲之中,定恒劃之數,必以純米劃送,毋得以代錢上下之意分付,知州之臣,苟欲陳弊,只言民邑事而已。形便緩急之論,揆諸事體,殊涉不審,該牧使洪羲祖,從重推考,何如?上曰,依爲之。出擧條象奎曰,此全羅監司徐有榘狀啓也。以爲,宣惠堂上朴周壽頃以本道儲置之漸至割本,就道內所在常賑均惠等穀,折米十萬石,移作儲置穀,盡分取耗,以爲年年應用之需事,有所筵奏行會,而第京司句管穀每年應留,不過十四萬石內外,而淳昌等四邑捄弊條移轉虛留及年例加分條,又在其中,則所謂留庫,徒擁虛簿。今又十萬石拈出盡分,則勢無一包庫儲,至於進上添價錢一萬八千兩,此係每年儲留,以備別進上,不恒上下者,則所重自別,毁劃難愼,今若盡數作穀,猝然有加磨鍊之擧,則物種措備,萬萬罔措,請令廟堂,稟處矣。今此移作儲置盡分置耗之擧,雖出於京外支調之策,該道事情,反有窒礙,則亦不可無闊狹之道,其中進上添價錢作米一款,特爲還寢,使之依前施行之意,分付該廳該道,何如?上曰,依爲之。出擧條象奎曰,此公忠監司趙秉鉉狀啓也。以爲,本道穀摠,自來不敷,只以應分之數,實無排巡之路,還軍餉留庫條中租二千石,米太各一千石特許加分事,請分廟堂稟旨,分付矣。賑餘民勢,旣當軫念,秧節排巡,亦患難繼,況所請石數,初不過多,依狀請許令加分,何如?上曰,依爲之。出擧條象奎曰,頃以外道營邑之爲民痼瘼,不可自下擅便者,使之具意見報來,以爲稟覆矯革之意,筵奏行會於諸道四都,而黃海監司鄭知容,條陳豐川等三邑民瘼,後錄報來矣。其一,豐川府處在長山以北,以海路之不便,田稅大同,旣許代錢,而禁衛營所納保太,獨以本色上納,船小海險,種種臭載,依他邑例,該營所納保太一百二十五石零,許令代錢上納事也。頃於繡單回啓,猶爲難愼者,專爲軍食之重,而到今道臣之陳弊又如此,則可知其不可不闊狹之狀,而況長山以北諸邑中,獨未有一視之施者,亦不免斑駁之歎,特依所請,許以代錢。其一,殷栗縣無主陳廢田一百十九結五十七負七束,畓一結二十六負六束,去戊寅年,因該倅臣疏請,還起間限十年從實災減,至戊子,以年限已盡,仍無墾闢之故,更以當年災俵給之意,又有啓下行會,而年復年分徵境內,爲民切瘼,特許永頉,俾無白徵之弊事也。自戊寅至今十七年之間,苟能着意勸耕,豈有尙無一把束還起之理,而戊子以後,更不免分徵應稅之患,則餘民之難支,勢所必然。國結所重,不可輒許永頉,以啓後弊,而其在懷保之義,戊寅所已施者,今不必靳持,自今年使之另爲縣錄於年分修啓中,而仍令道臣另飭該縣益,懋勸相之政,墾闢陳荒,兼行考覈之擧,査括隱漏,以爲漸次還實,從便充數。其一,延安府蓮實進上,自有定數,而近年以來,蓮池塡涸,蓮實全無所收,每當封進,未免貿取充數,七月令薦新靑蓮實五斗七升,九月令內醫院所納黑蓮實九十斗,蓮池䟽鑿間特爲裁減事也。南大池,非但爲灌漑蒙利之大關民邑,卽我國名勝之一也。挽近以來,漸致湮塞,昔之十里荷花,今爲一泓葑淤,靑黑實兩次進上,便爲白地徵捧,甚至於斂錢他貿之境,揆以事體,極爲苟且,道臣陳弊,諒出實狀,薦新與御藥,所重有在,雖不敢仰請全數停免,自今秋限疏濬間,靑蓮實,特依昨年減封之數封進,黑蓮實,元數外,亦許三分二蠲減,使之姑紓民力,而疏濬之擧,卽不可已之事,令道臣從長經紀,量宜設施,而爲先切禁犯耕之弊,然後始可以漸次興功,蓋土豪猾胥,任自冑占,爛熳起墾,一年二年,滲洩閼塞,遍成水耨之地,而又從以奔走投托,憑藉箝制,使營邑不能誰何,國綱所在,寧不痛惋,及今別般操飭,竝行禁斷,使奸民知所懲畏,尤係急先之務,若自明春依舊冒墾,復或掩置,則該守令論勘,斷不可已,當自籌司發送郞廳,隨時摘奸,竝以此分付,何如?上曰,依爲之。出擧條象奎曰,江界府使李源祖向於移拜會寧也。已請姑仍,而瓜期聞又在近,行將差代矣。該邑地大弊痼,實難付之生手,而加以許多民戶,連年被燒,灰燼旣慘,蘇奠未易,此時尤不可重貽迎送之弊,限一年更爲仍任,俾責成效,而該府使頃以仍任之故,未免收資,此與私故遞改有異。如此人加資仍施,且多已例,今亦使仍前下批之意,分付銓曹。前府使洪養默,曾除是邑,依例陞資,而以其私義,不欲冒赴西土,竟至呈遞,還收資級,此人屢典郡邑,聲績甚優,其在褒嘉之道,已合增秩,此亦特令仍施,似不害爲酬奬之政,故適因言端,竝此仰達矣。上曰,依爲之。出擧條象奎曰,前縣監洪翼周赴燕身死,而聞方在奪告身中云,事極慘愍,罪不至深重者,在前亦有身故特敍之例,故敢此仰達矣。上曰,蕩滌敍用,可也。出擧條象奎曰,摠戎使申絅因臺臣再疏,又爲引義,至於廢務云。武臣處義,旣有飭禁,向日疏批,又極鄭重,而復敢撕捱,無意行公者,揆諸事體,萬萬未安。今日賓對,又爲縣病,至勤提詢,爲先從重推考,另加嚴飭,俾無得更事逡巡,何如?上曰,依爲之。出擧條象奎曰,禁御兩將臣之兼帶捕將已久,職務自多相妨,左右捕將,竝姑許遞,何如?上曰,依爲之。出擧條星煥曰,左邊捕盜大將李惟秀,右邊捕盜大將李鐵求竝許遞事,命下矣。捕將之任,不可一刻暫曠,在前如此之時,有曾經大將權察之例,今番則何以爲之乎?上曰,以曾經大將權察。出擧條星煥曰,左右捕將以曾經大將權察事,命下矣。以何大將權察乎?上曰,竝仍以前大將權察。出擧條星煥曰,左右捕將竝仍以前大將權察事,命下矣。竝卽牌招聽傳敎,何如?上曰,依爲之。出擧條象奎曰,農務方殷之時,守令曠任切悶,聞多受由上來之人云。與新除守令一體催促,竝卽下送,何如?上曰,依爲之。出擧條上曰,大臣就座,諸宰奏事。萬永等曰,無奏事矣。星煥曰,玉堂所懷奏之。遂默曰,無所懷矣。星煥曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
甲午五月三十日辰時,上御興政堂。召對入侍時,參贊官徐左輔,侍讀官成遂默,檢討官宋持養,待敎金學性,假注書申錫愚,記注官李冀楨,記事官洪說謨各持孟子第四卷,以次進伏訖。上命開卷讀奏,遂默讀自故曰徒善,止不能以自行,上曰,文義陳之。遂默曰,此章中徒善徒法四個字,爲今日所當深戒者也。蓋善雖至矣,徒善則無補,法雖美矣,徒法則莫行,臣竊覸殿下臨御以來,仁心仁聞,洋溢區宇,而兆民尙多殿屎之嘆,祖宗朝良法美制,燦有科條,而百度未見修擧之實,由此觀之,不幾近於徒善而徒法乎?人君一心,爲萬化之源,伏願殿下,深加省察。凡於善端之萌,是擴是推,措諸事爲施諸政令,使善不徒善,法不徒法,則治化之隆,庶幾可見,惟殿下懋哉懋哉。上命掩卷,史官就座。仍命退,諸臣以次退出。
上在慶熙宮。停常參·經筵。
兪星煥啓曰,來初五日朝參日次矣,敢稟。傳曰,停。
李恒權啓曰,明日常參·經筵,取稟。傳曰,停。
禮曹,今六月十八日大殿誕日陳賀時應行節目,參考前例,磨鍊爲白去乎,依此擧行,何如?啓。權停爲良如敎。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙秉常曰,召對爲之。
曺錫亨在外,代以李廷斗爲假注書。
李廷斗在外,代以趙秉恒爲假注書。
傳于兪星煥曰,京外定配罪人贓官及逋吏三百石以上其他情犯緊重外,徒流以下,判義禁與刑曹判書,就議大臣,原案中區別付標以入,以爲流放之地,自本道道內發配者,亦令道臣一體施行事,分付各道道臣。
兪星煥啓曰,卽者刑曹郞廳來言,定配罪人徒流以下,刑曹判書就議大臣,原案中區別付標以入事命下,而判書金蘭淳呈辭受由,無以擧行云,何以爲之?敢稟。傳曰,許遞,前望單子入之。
刑曹判書前望單子入之,曺鳳振落點。
以刑曹判書前望,傳于兪星煥曰,曺鳳振敍用。
傳于兪星煥曰,捕將金煐許遞,前望單子入之。
兪星煥啓曰,命召親納例也,而右邊捕盜大將金煐,謂有身病,使其軍官替納,事甚未安。推考,何如?傳曰,允。
右邊捕盜大將前望單子入之,申絅落點。
兪星煥啓曰,新除授右邊捕盜大將申絅,卽爲牌招,命召及大將牌·傳令牌,傳授,何如?傳曰,允。
兪星煥啓曰,右邊捕盜大將申絅隨牌來詣朝房,謂有情勢,屢度催促,終不入來,武臣處義,自有飭禁,而命召傳授,一時爲急,發巡擧行,亦係緊重,如是逡巡,無意承膺,事體所在,萬萬未安。所當重勘,而本院請推之外,無他可施之罰,何以爲之?敢稟。傳曰,前此之引義,已非武臣本色,而昨今日筵飭何如,則又奉牌尤爲駭然,卽爲嚴飭入來受符,而政院無得以牌去來,更爲煩稟。
又啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于兪星煥曰,只推。
吏曹口傳政事,以兪鼎柱爲安山郡守,申錫履爲振威縣令。
傳于李恒權曰,盈德縣令有闕之代,令該曹口傳差出,催促下送。
李恒權,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
李恒權,以弘文館言啓曰,新除授校理趙錫龜時在京畿楊根地,經筵入番事緊,請斯速乘馹上來事,下諭。答曰,依啓。
又以奉常寺都提調·提調意啓曰,東耤親耕田所種大麥打作,則所出爲八石七斗,小麥打作,則所出爲一石十三斗之意,敢啓。傳曰,知道。
兪星煥,以備邊司言啓曰,本司武郞廳朴來永奔走勤仕,又滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,卽見京畿監司朴岐壽狀啓,則安山·振威兩邑倅,以罪人失囚事,依定式罷拿矣。此事在舊典,本自如是,而特依殿牌作變,松田失火之勿罷守令例,竝許參恕者,蓋有深意。然或不免遂無防限之慮,故所以近來之更施本律者此也,而雖以昨年洪川事言之,下屬之謀逐,明有證招,而猶不得闊狹,則甚非慮患防弊之義,自今一依殿牌松田例,更爲著式施行,兩倅罪名,特爲分揀,竝仍其任。洪川前倅成道默,亦不可遂置,令該曹隨窠甄敍,罪囚防守之節,若或因此而不復致意,則反非朝家曲念之意。此則令各該道守臣,另加察飭,而設或有賣情故縱之弊,情跡終必發露,自當加律嚴斷,雖非如此者,其常時失謹不飭之罪,不可無所懲警,限滿未捕之當等殿最,以此措辭降考,亦依解由拘礙例,俾不得循例遷轉,以爲重獄體之道,何如?傳曰,允。
又以備邊司言啓曰,安山郡守金原淳,振威縣令李儒勝仍任事草記,纔已允下矣。其口傳政兩邑差代人,亦竝仍任本職,何如?傳曰,允。
甲午六月初一日辰時,上御興政堂。召對入侍時,參贊官趙秉常,侍讀官成遂默,檢討官宋持養,直閣吳取善,假注書趙雲澈,記注官金鉉復,記事官洪說謨,各持孟子第四卷,以次進伏訖。上曰,開卷讀之。遂默讀自詩云不愆不忘,止未之有也。上曰,文義陳之。遂默曰,孟子於此章論治道,而以法先王爲要旨,夫禮樂刑政典章文物,此皆先王所以爲治之具也。苟欲爲治而不法先王,奚以異於棄規矩而造方員,捨律呂而調宮商乎?是以說命曰,監于先王成憲,其永無愆,周頌曰,儀式刑文王之典,日靖四方,由此觀之,自古人辟善繼善述之道,亶在乎舊章之率由矣。洪惟我朝聖神相承,重熙累洽,治成制定,綱擧目張,煥焉爲一王之法,而光啓我萬年之基,此政後王所當監法者也。伏願殿下,念列聖垂裕之謨,懋今日敬承之圖,凡於一政令一施措之間,動法祖宗,不愆不忘,以爲太平萬世之治焉。上命掩卷,史官就座。仍命退,諸臣以次退出。
上在慶熙宮。停常參·經筵。
夜自四更至初三日開東,灑雨下雨,測雨器水深二分。
趙秉常啓曰,明日常參·經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶州營將申光赫下直,長弓一張,長箭一部,片箭一部,筒兒一箇賜給。
傳于趙秉常曰,右承旨許遞,前望單子入之。
承旨前望單子入之,朴大圭落點。
趙秉常啓曰,新除授右副承旨朴大圭時在慶尙道東萊府任所,斯速乘馹上來事,下諭,何如?傳曰,允。
傳于兪星煥曰,召對爲之。
傳于兪星煥曰,吏兵批歲抄點下者,依例捧傳旨。
傳于趙秉常曰,在外承旨許遞,前望單子入之,待下批,牌招察任。
承旨前望單子入之,金在三落點。
趙秉常啓曰,假注書趙雲澈身病猝重,勢難察任,今姑改差,何如?傳曰,允。
趙雲澈改差,代以嚴錫履爲假注書。
兪星煥啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于兪星煥曰,只推。
以同副承旨金在三牌不進罷職傳旨,傳于趙秉常曰,只推。
以黃海監司鄭知容狀啓,延安府使洪蓍謨遭母喪事,傳于趙秉常曰,令該曹口傳差出,催促下送。
兪星煥,以義禁府言啓曰,頃因戶曹草記,以田稅未納事,京畿竹山府使洪健錫,前府使李顯夔,陽智縣監李台升,振威縣令李儒勝,砥平縣監鄭祉榮,前縣監朴宗琰,楊根郡守鄭善敎,前郡守趙鎭剛,龍仁縣令李漍,富平府使申在順,仁川府使李益秀,陽川縣令金晉敎,始興縣令沈碩奎,果川縣監金宇鉉,永平縣令呂東奎等拿問嚴勘事,傳旨,啓下矣。臣府拿來草記批旨內,竝待待命拿囚事命下,而旋因廟啓,以賑救方張,姑令戴罪擧行,待畢賑拿處,施以正稅愆限之律,而其時如有尙未準納之邑,則加等照勘事,允下矣。今已畢賑,依前草記批旨,竝待待命拿囚捧供,而其中趙鎭剛方在鎭川縣配所,竝與該邑守令,一體知委上送之意,分付各該道道臣,何如?傳曰,允。
又以義禁府言啓曰,公忠監司趙秉鉉狀啓內,沃溝縣監金秀萬,礪山府使李儒龍罪狀,今攸司稟處事,啓下矣。金秀萬前因全羅監司徐有榘狀啓,臣府拿來草記批旨內,待待命拿囚事命下,纔已行會,待就囚添問目捧供,李儒龍以兼營將守令,時在任所,依例發遣府書吏,差兼官後拿來,何如?傳曰,待待命拿囚。
甲午六月初二日午時,上御興政堂。召對入侍時,參贊官兪星煥,侍講官金羽根,檢討官黃浩民,直閣吳取善,假注書趙秉恒,記注官文璹,記事官洪說謨,各持孟子第四卷,以次進伏訖。上曰,史官分左右,上曰,開卷讀之。羽根讀自聖人旣竭目力焉,止仁覆天下矣。上曰,文義陳之。羽根曰,目之所睹,耳之所聽,心之所思,是謂三官。心之有不忍人之政,猶目之視規矩準繩,耳之聽六律五音,推不忍人之心,則可以保四海,故擧斯心加諸彼而已。此乃帝王家傳授心法,伏願體念焉。上命掩卷,史官就座,仍命退,諸臣以次退出。
上在慶熙宮。停常參·經筵。
尹聲大啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨金在三今日不爲仕進,卽爲牌招,何如?傳曰,允。
傳于尹聲大曰,召對爲之。
傳于尹聲大曰,輪對官來待。
尹聲大啓曰,輪對官來待矣。傳曰,入侍。
傳于尹聲大曰,刑判疏批已下,卽爲牌招察任。
尹聲大啓曰,行都承旨金陽淳,行左承旨徐左輔不爲仕進,左副承旨趙秉常受由在外,右副承旨兪星煥式暇出去,同副承旨金在三牌不進,院中只有臣一人,伴直無人。行左承旨徐左輔所當牌招,而拘於廳規,不得請牌,何以爲之?敢稟。傳曰,牌招。
以同副承旨金在三牌不進罷職傳旨,傳于尹聲大曰,只推。
尹聲大啓曰,行都承旨金陽淳,同副承旨金在三不爲仕進,行左承旨徐左輔牌不進,左副承旨趙秉常受由在外,右副承旨兪星煥式暇出去,院中只有臣一人,伴直無人。同副承旨金在三,旣有只推之命,更爲牌招,何如?傳曰,左承旨·同副承旨竝許遞,前望單子入之
承旨前望單子入之,鄭鴻慶·閔致成落點。
尹聲大啓曰,新除授右承旨閔致成,左副承旨鄭鴻慶,竝卽牌招,何如?傳曰,允。
又啓曰,新除授右承旨閔致成時在京畿驪州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,李穆淵落點。
以左副承旨鄭鴻慶牌不進罷職傳旨,傳于尹聲大曰,只推。
尹聲大啓曰,右承旨李穆淵牌不進,伴直無人。左副承旨鄭鴻慶,旣有只推之命,更爲牌招,何如?傳曰,允。
傳于尹聲大曰,戶·刑換房。
尹聲大啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于尹聲大曰,只推。
以右承旨李穆淵牌不進罷職傳旨,傳于尹聲大曰,只推。
備邊司薦望,以朴長復爲濟州牧使,李鐸遠爲東萊府使。
吏曹口傳政事,以李聞榮爲延安府使。
尹聲大,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,雨勢如此,後日次爲之。
又以都摠府言啓曰,副摠管朴潤榮以摠戎中軍,本營褒貶講坐起事,南別營晝仕出去之意,敢啓。傳曰,知道。
刑曹判書曺鳳振疏曰,伏以臣於杜門訟愆之中,伏奉司寇特點,恩敎收敍,逈出常格,感惶交至,不知所喩。臣以無似,濫膺主試,許多僨誤,臣固自知。至於鎖院事體之至嚴至重,臣雖愚陋,豈或全昧,而適値猝急之事會,實無回旋之暇隙。不能審思而處,致此無前之擧,違法乖體,厥罪何居?大僚論罷,猶屬薄警,滿心慙悚,無面可顯。今雖寵命優渥,頌祝靡極,顧何敢諉以已勘,揚揚冒膺也哉?疎放有命,擧行時急,而縮伏私次,進身無路,玆敢略控短章,仰瀆崇嚴。伏乞聖明,俯垂鑑諒,特賜鐫斥,以嚴試體,以安私分,千萬幸甚。臣無任云云。答曰,省疏具悉。向來事不必爲引,卽爲入來肅命。
京畿監司朴岐壽疏曰,伏以,臣猥以無似,叨受重寄,做措昧方,瘡疣山積,以若人器,膺此職任,雖在尋常無事之時,猶難責其成效。況災荒荐酷,振古所無,環畿甸百萬生靈,擧在於溝壑顚連之中,鶉衣鵠形,滿目愁慘,此豈如臣才疎計拙者所可萬一承當也哉?臣於受任之初,辭不獲命,竊自以爲,雖當極艱之會,卽是報效之秋,愚昧不量,向前擔夯,粗勉一日之責,不敢爲逡巡前却之計。而惟我殿下,宵旰憂勤,曲加懷保,賙恤之典,寬紓之政,靡不用極,遂使盡劉之民命,保有今日,恩至渥也,德至厚也。臣不能豫講措劃,竭力拯濟,觸事聾聵,慢不猷爲,有萬僨誤,無一對揚,蹲仍挨過,式至于今。今則麥已登場,賑又告訖,而村蔀之流亡依舊,汚萊之陳荒居多,糶糴則過半倚閣而庫儲如洗,稅賦則經時愆滯,而國用不支,公私赤立,着手無處,官民俱耗,小大胥溺,譬如棟宇掀蹶而疾風乘之,颿檣摧落,而驚濤蕩之,決非弱木柔纜所可撑持而維繫也,審矣。臣之本末長短,聖明所嘗俯燭,而已試蔑效,徒費廩祿,豈可一任其尸素瘝曠,冒據匪據,衆瘼日滋而矯捄沒策,百度日墜而振刷無期,使一路之民,益受其弊,而至於莫可收拾之境乎?且臣之膺是任也,未及周歲,則顧何敢輒思缷解,有若占便者然,而臣稟賦虛脆,自來善病,而比値盛暑,濕痰交攻,以致諸症迭作,種種危劇。況又日前,猝當銜橜之厄,左右牽引,委頓床笫,以今病狀,實無卽起之望,許多公務,恐有曠廢之慮。臣情到此,尤切㦖阨,玆不得不披瀝陳籲,仰瀆崇嚴。伏乞聖慈,曲察由中之懇,特垂體下之仁,亟賜遞改,卽命差代,俾重任毋曠,私分獲安,千萬幸甚,臣無任云云。答曰,省疏具悉。所請依施。
甲午六月初三日辰時,上御興政堂。召對入侍時,參贊官尹聲大,侍講官金羽根,檢討官黃浩民,直閣吳取善,假注書嚴錫履,記注官金泰顯,記事官洪說謨各持孟子第四卷,以次進伏訖。上曰,開卷讀奏。羽根讀自故曰,爲高,止可謂智乎。上曰,文義陳之。羽根曰,禮樂刑政治法規模,是謂先王之道,苟因先王之道而爲政,則其易如因高爲高,因下爲下,可以事半功倍。不因先王之道而爲政,則其難如因下爲高,因高爲下,可謂徒勞無益,有曰,爲山九仞,功虧一簣,有曰,掘井九仞,猶未及泉。此益勉造道之極處也,伏願深留聖意焉。上命掩卷,史官就座。仍命退,諸臣以次退出。
甲午六月初三日申時,上御興政堂。輪對官入侍時,左承旨尹聲大,假注書趙秉恒,記注官文璹,記事官洪說謨以次進伏。輪對官平巿署直長金大淵,承文院校檢崔致常,長興庫主簿李寬永,典牲署副奉事鄭允容,養賢庫兼主簿李繪九,中樞府都事申在德,軍器寺正閔致默,義禁府都事李用觀,禮賓寺參奉鄭五秀,吏曹佐郞李鳳柱,戶曹正郞李穆遠,禮曹佐郞姜英國,議政府司錄白宗杰,西學訓導卓宗述,西氷庫別提方允默,儀賓府都事金愼根,義盈庫奉事金亨淳,內資寺主簿玄仁福,校書館兼校理吳取善,刑曹正郞金景賢,工曹正郞金泰顯,漢城府主簿李憲絅,通禮院引儀成泳默,尙衣院直長徐光奎,軍資監判官徐有準,奉常寺主簿金履喆,繕工監監役尹宅烈,司宰監奉事任序常,掌樂院僉正洪世周,宗親府典簿金在成,平市署令李容在,宗簿寺正鄭進明,內贍寺直長李廷郁,廣興倉守兪春柱,司圃署別提崔正運,典牲署直長宋一儁,造紙署別提李鳴遠,中樞府都事宋文永,敦寧府參奉鄭琬容,司僕寺僉正李奎秀,軍器寺判官申義恒,義禁府都事黃基鎬,禮賓寺主簿尙東奎,濟用監奉事李廣愚,吏曹正郞韓升烈,戶曹正郞李冀楨,禮曹佐郞丁庠敎,瓦署別提朴萊壽,忠勳府都事尹審求,以次進伏楹外訖。上曰,史官分左右。上曰,輪對官進前奏職姓名。大淵等以次進前奏職姓名。上曰,職掌奏之。大淵等以次奏職掌。上曰,所懷奏之。大淵等以無所懷仰奏,至鳴遠。上曰,遺在奏之。鳴遠奏曰,咨文紙三百十八張,表紙三百十九張矣。聲大奏曰,輪對官前後受點人合爲七十五員內,有頉爲二十六員,進參爲四十九員矣。上曰,輪對官先退。大淵等以次先退。上曰,史官就座。仍命退,承史以次退出。
上在慶熙宮。停常參·經筵。
李穆淵啓曰,明日常參·經筵,取稟。傳曰,停。
尹聲大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨兪星煥今日不爲仕進,卽爲牌招,何如?傳曰,允。
備忘記,公忠水使柳文儉下直,長弓一張,長箭一部,片箭一部,筒兒一箇賜給。
傳于李穆淵曰,召對爲之。
傳于李穆淵曰,政官牌招開政。
傳于尹聲大曰,刑曹參判,斯速上來事,嚴飭。
傳于尹聲大曰,刑曹參判更加嚴飭上來。
李穆淵啓曰,行吏曹判書洪奭周,參判金道喜,參議李魯秉牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書洪奭周進,參判金道喜,參議李魯秉牌不進,左承旨尹聲大進。啓曰,安州牧使今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以金大根爲校理,李毅遠爲兵曹參議,朴萊壽爲永陵令,韓在益爲禁府都事,申在植爲京畿監司,徐有民爲安州牧使,李玄好爲靑松府使,洪淳謨爲槐山郡守。濟州牧使單朴長復,東萊府使李鐸遠今加通政加資事承傳。安山郡守金原淳,振威縣令李儒勝,盈德縣令兪鼎柱,健元陵令申錫履,以上仍任事承傳
兵批,判書沈能岳病,參判李基栽入直進,參議未差,參知李寅敎病,右承旨李穆淵進。同知單朴道春,大護軍金蘭淳·金敎根,護軍朴岐壽·徐左輔·尹命圭·金炳朝·尹義儉·金履協。副護軍閔致成·朴大圭·金在三·金遇明·朴齊明·南履炯·徐箕淳·洪學淵·金胤根·柳致睦·兪章煥·許桂·韓應浩·申從洛·沈樂臣·趙熙錫,副司直宋應龍,以上竝單付。
尹聲大,以吏批言啓曰,正二品以上觀察使,京職兼差事,載在法典矣。京畿監司申在植資級乃是資憲,依例送西後,兼監司下批之意,敢啓。傳曰,知道。
吏批,再政。以李效榮爲瓦署別提,沈宜復爲長城府使,李寅升爲金堤郡守,洪膺疇爲知禮縣監,兼京畿監司單申在植。
李穆淵,以兵批言啓曰,京畿監司申在植自吏曹送西矣。資級係是資憲,知中樞當爲下批,而時無見窠,作闕下批之意,敢啓。傳曰,知道。
兵批,再政。知事單申在植,同知單辛東鉉,上護軍單李錫奎,兼京畿兵馬水軍節度使單申在植。
吏批,三政。以趙寅永爲右副賓客,鮮于濬爲章陵令,尹宗鎬爲淳昌郡守,閔洙龍爲高靈縣監。
吏批,四政。啓曰,原州牧判官今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李憲絅爲昌陵令,玄仁福爲惠陵令,李宜翼爲原州判官,林鶴聞爲平安都事。
吏批,五政。以閔致祿爲臨陂縣令。
尹聲大啓曰,行大司憲宋冕載,掌令朴基旭,持平金養默在外。執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于尹聲大曰,只推。
以左副承旨鄭鴻慶再牌不進罷職傳旨,傳于尹聲大曰,只推。
以同副承旨兪星煥牌不進罷職傳旨,傳于尹聲大曰,只推。
以吏曹參議李魯秉再牌不進罷職傳旨,傳于李穆淵曰,只推。
李穆淵,以奎章閣言啓曰,明日卽奎章閣日次,臣等進詣擧行之意,敢啓。傳曰,後日次爲之。
又以弘文館言啓曰,新除授校理趙錫龜自鄕上來云,卽爲牌招察任,何如?傳曰,允。
又以弘文館言啓曰,新除授校理金大根,卽爲牌招察任,何如?傳曰,允。
又以禮曹言啓曰,卽接明陵參奉所報,則本陵忌辰祭享,在今初八日,兩官當爲備員,而新除授別檢李彙圭時在慶尙道禮安地,勢無及期上來之望云矣。在外別檢李彙圭今姑改差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以崔琠爲明陵別檢。
尹聲大,以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,禁軍別將李升權身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李恒權爲禁軍別將。
尹聲大,以兵曹言啓曰,新除授禁軍別將李恒權,時無職名,依例口傳付軍職,何如?傳曰,允。
兵曹口傳政事,護軍單李恒權。
以掖隷擅治之北部令金芸淳招致査稟事,傳于尹聲大曰,事極妄率,而諉以不知,容或無怪,後勿如是之意,嚴飭,可也。
甲午六月初四日辰時,上御興政堂。召對入侍時,參贊官李穆淵,侍講官金羽根,檢討官黃浩民,直閣吳取善,假注書趙秉恒,記注官李冀楨,記事官洪說謨,各持孟子第四卷,以次進伏訖。上曰,史官分左右。上曰,開卷讀之。羽根讀自是以惟仁者,止播其惡於衆也。上曰,文義陳之。羽根曰,善惡者卽仁與不仁之分也。古語曰,人君一念之善,慶雲·景星,一念之惡,疾風·雷雨,殿下以至仁之德,居崇高之位,伏願分別於善惡之幾,益加省察焉。上命掩卷,史官就座。仍命退,諸臣以次退出。
上在慶熙宮。停常參·經筵。
自巳時至人定,灑雨下雨,測雨器水深五分。
藥房都提調沈象奎,提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,明日乃是初伏,自明日處暑間,視事頉稟之意,敢啓。傳曰,知道。
尹聲大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨兪星煥今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于兪星煥曰,召對爲之。
鄭鴻慶啓曰,左右史不可不備,檢閱朴齊憲·徐憲淳,竝卽牌招入直,何如?傳曰,允。
李穆淵啓曰,刑曹參判李鼎臣特敎申飭之下,謂以情踪危蹙,偃處鄕廬,無意上來,揆以事體,誠極未安。從重推考,何如?傳曰,允。更爲嚴飭肅命。
兪星煥啓曰,刑曹參判李鼎臣屢度嚴飭之下,謂以惶悚震越,萬無進身,終不上來,事體所在,誠甚未安,從重推考,何如?傳曰,分義情勢,輕重何如,而連日飭敎之下,稱以在外,終不上來,萬萬未安。刑曹參判李鼎臣,下義禁府推考。
又啓曰,卽見刑曹坐不坐單子,則連四日無緣不坐,詞訟劇地,委屬可悶。當該堂上,不可無警,推考,何如?傳曰,允。
尹聲大啓曰,行大司憲宋冕載,掌令朴基旭,持平金養默在外。執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于尹聲大曰,只推。
以校理金大根牌不進罷職傳旨,傳于鄭鴻慶曰,只推。
鄭鴻慶,以弘文館言啓曰,校理金大根旣有只推之命,卽爲牌招察任,何如?傳曰,允。
以校理金大根牌不進罷職傳旨,傳于鄭鴻慶曰,只推。
以李鼎臣囚單子,傳于尹聲大曰,分揀,嚴飭牌招肅命。
兪星煥,以兵曹言啓曰,本曹佐郞李魯確身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,五衛將李蕙秀前任西原營將,李敬達前任統虞候,朴致福前任全羅監營中軍,忠壯衛將申錫祜前任全州營將,俱在任所,上來間該廳番次苟艱云。宣傳官李濟和,內禁衛將李顯英,景福宮衛將許洙·陳世默,昌慶宮衛將高行健·金聖福,文臣兼宣傳官洪祐喆,俱以病難供職,呈狀乞遞,竝改差,何如?傳曰,允。
又以備邊司言啓曰,安州牧使洪彦謨在任身死,而曾經承旨矣。返柩時擔軍,依法典題給事,分付,何如?傳曰,允。
又以備邊司言啓曰,卽見營建都監所報,則物力之先爲貸下者,錢·木·穀合爲十七萬兩,而以元劃條之未及入量,先貸條之將至垂乏,更請限五萬兩加劃貸送矣。當初區劃,俱有年限,則不可不有推移支繼之擧,就惠廳錢三萬兩,戶曹錢一萬兩,訓鍊都監錢三千兩,禁御兩營錢各三千五百兩,更爲貸下,使之取用,而其次次還報之道,依前知委,施行後報司之意,分付,何如?傳曰,允。
尹聲大,以刑曹言啓曰,今六月初五日藥房入診入侍時,行都承旨金陽淳所啓,國家掌考文字,莫要於本院日記,其所關係,不輕而重,至有昨年承宣筵奏謄補之擧矣。不過半年,又有此四卷見失,果若句檢,則豈有如是之弊乎?日記之毋得移出院門,先朝飭禁,不啻諄複,雖闕內之內閣·翰苑,亦不許往來,今亦申明舊規,一切嚴防。所失日記依昨年例,今將修正,而不善典守之院隷,爲先移法司懲治。雖以注書言之,不能察飭,難免重勘,而本院請推之外,無他可施之罰,何以爲之乎?上曰,依爲之。拿處可也事,命下矣。謹按律文,則大明律棄毁制書印信條,有曰,凡遺失官文書者,杖七十,承政院使令田致興·朴壽光,依此律決杖七十度,懲勵放送之意,敢啓。傳曰,知道。
甲午六月初五日辰時,上御興政堂。藥房入診入侍時,都提調沈象奎,提調金學淳,副提調金陽淳,假注書趙秉恒,記注官金鉉復,記事官洪說謨,直閣吳取善以次進伏。醫官崔遠基·李亨基·金景球·金永勳,進伏楹外訖。上曰,史官分左右。象奎等進前奏曰,初庚只隔,日熱比甚,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診,何如?上曰,可之。遠基等以次診候訖,退伏奏曰,脈候左右三部調均矣。象奎曰,頃以畿邑田稅愆納諸守令待賑畢拿勘之意,草記蒙允。自金吾當爲擧行,而賑事雖幸已畢,課農又値方張,此時邑倅之就勘曠官,實屬可悶,而上納聞亦已皆準捧云,特竝分揀恐好,故敢此仰達矣。上曰,依爲之。出擧條象奎曰,日前以金吾·秋曹徒流以下區別付標以入,以爲疏放之地事,命下矣。臣因判金吾之就議,取見禁府徒流案,則流配罪人爲六人,而其中如出身金尙一,以宣薦復薦事,縱子誣罔鳴金,因將臣所啓刑配。北評事李應信,北道監試初試試榜追拔追付事,頃因臣筵奏竄配,所坐雖與其餘四人有間,而亦不可自下遽議疏放。徒配罪人爲二十四人,而其中如碧潼前郡守李膺緖,延慶墓守衛官韓應良,孝昌墓守衛官柳學勉,水原裨將徐冀輔等,咸安前郡守徐衡輔,昌德宮衛將浪大順,西原前營將具載鳳,文廟西廡分獻官權道毅等,情犯雖不至緊重,勘律俱不過徒年,則不必徑請疏放。其外有昨年湖西·海西守令之繡啓論列,不啻狼藉,而照勘則或徒一年一年半三年而止者,失於議律之當該判義禁,臣於昨秋,已請譴罷之典,而該罪人等,以其皆已發配,雖無以又請更爲照律,只就所犯之偸弄災結,依災結本律,加施禁錮,而今年內,亦有限滿見放之人,則金吾徒流案中,無可區別付標之人,故敢先仰白矣。上曰,唯。陽淳曰,國家掌考文字,莫要於本院日記,其所關係,不輕而重,至有昨年承宣筵奏謄補之擧矣。不過半年,又有此四卷見失,果若句檢,則豈有如是之弊乎?日記之毋得移出院門,先朝飭禁,不啻諄複,雖闕內之內閣·翰苑,亦不許往來,今亦申明舊規,一切嚴防。所失日記,依昨年例,今將修正,而不善典守之院隷,爲先移法司懲治。雖以注書言之,不能察飭,難免重勘,而本院請推之外,無他可施之罰,何以爲之乎?上曰,依爲之。拿處,可也。出擧條上曰,大臣就座,命史官就座。仍命退,諸臣以次退出。
甲午六月初五日午時,上御興政堂。召對入侍時,參贊官兪星煥,侍讀官趙錫龜,檢討官鄭德和,直閣吳取善,假注書嚴錫履,記注官李冀楨·金鉉復,各持孟子第四卷,以次進伏訖。上曰,開卷讀奏。錫龜讀自上無道揆也,止幸也。上曰,文義陳之。錫龜曰,此章文義,卽不仁而居高位,則禍生之謂也。大凡有國之治亂得失,專係於人主仁與不仁之間也。肆古明王哲辟,無不以一仁字,爲御世之長策,發政施仁莫之能禦,終至於一國興仁,天下興仁,苟或反是則禍輒隨之,鮮有不敗矣。方今聖上臨御,以仁心行仁政,而仁聲·仁聞,浹人肌髓,今日聖德,無復加勉,而第念聖心有時操舍,睿工慮或間斷。繼自今雖在一政一令之微,必軫居仁行仁之方,益懋終始如一之工,是臣區區之望也。上命掩卷,史官就座。仍命退,諸臣以次退出。
上在慶熙宮。停常參·經筵。
兪星煥,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李穆淵曰,召對爲之。
傳于鄭鴻慶曰,上京及未下直守令,皆令不多日內下送。
傳于李穆淵曰,在外承旨許遞,前望單子入之。
承旨前望單子入之,李敦榮落點。
李穆淵啓曰,新除授右副承旨李敦榮,卽爲牌招,何如?傳曰,允。
又啓曰,新除授右副承旨李敦榮時在京畿楊州地,斯速乘馹上來事,下諭,何如?傳曰,許遞。前望單子入之,待下批牌招察任。
承旨前望單子入之,朴永元落點。
以刑曹參判李鼎臣牌不進推考傳旨,傳于李穆淵曰,更爲嚴飭牌招。
以刑曹參判李鼎臣牌不進推考傳旨,傳于李穆淵曰,更爲牌招。
以刑曹參判李鼎臣再牌不進推考傳旨,傳于李穆淵曰,更爲嚴飭牌招。
以刑曹參判李鼎臣三牌不進推考傳旨,傳于李穆淵曰,更爲嚴飭牌招,如有違牌,勿爲呼望。
李穆淵啓曰,行大司憲宋冕載,掌令朴基旭,持平金養默在外。執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于李穆淵曰,只推。
鄭鴻慶,以禮曹言啓曰,卽接文義幼學尹源厚所志,則以爲,族姪景孝嫡妾俱無子,以其同姓十二寸弟景和第二子咸一,欲爲繼後,兩家相議完定,而未及禮斜,景孝夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記,曾有筵奏定式,而門長尹源厚所訴旣如此,依定式尹景和第二子咸一,立爲尹景孝之後,何如?傳曰,允。
兪星煥,以禁衛營言啓曰,本營中軍任聖皐身病甚重,勢難察任,今姑改差,何如?傳曰,允。
又以御營廳言啓曰,本廳把摠李源奎身病甚重,勢難察任,改差,何如?傳曰,允。
京畿監司申在植疏曰,伏以,臣偏被恩造,浹肌鏤骨,苟有絲毫才能之可以報答涓埃,摩頂放踵,義不敢辭,萌心占便,吐剛茹柔,不但分義之所不敢,而神明之所必誅也。其奈衰邁轉劇,疾病沈篤,筋骸神精,委苶昏霿,陳力於閒散之班,尙患不逮,退伏田畝,蓄積在心,追念少壯,撫躬自悼。不意畿甸重藩,恩命忽侈,感恩怵義,歷日兢惶。臣本菲才,方伯連帥,屢叨匪據,濫竽太過,瘡疣盡露,負乘爲災,磨蝎多奇,不根之謗,非情之誚,臣髮已白紛矣。凡屬私分,不敢悉陳,而至於昨年待罪松留,見被繡評之譏訕,薄警先施於籌啓,褊裨至入於曹覈,畢竟無實而落空,不待臣言而自辨。口雖泯默,心實愧恧,杜門屛息,對人騂顔,黽勉周行,跼踧靡容,庶或同朝之所見諒也,而今臣所叨,職兼分司,若夫徒恃寵靈,擁節樹牙,同省觀察,竝管保釐,則是不識世間有廉恥者也。將何以號令於所部三十六邑之吏與民乎?況聞本道已成弊局,苟非誠力,足以剸理,才猷足以矯整,威望足以憚壓者,莫宜居之。今若以空疎如臣,衰耄如臣,已試而僨敗如臣,居然委畀以方面之重,臣身顚沛,固不足恤,而在聖朝器使之政,恐不當若是苟且。且臣之目下病狀,痰濕爲祟,泄痢交作,三年於此,劇歇無常,寢啖全減,眞元大脫,坐若墮霧,行必須杖,房闥之間,蠢動或艱,原隰旬宣,勢實蔑由。察其才器,而樗櫟無用,問其年紀,而蒲柳已衰,揆以廉隅,貽羞簪紳,參以疾,委身床笫,去就得正之道,知莫嚴於四維,終始體下之澤,深有望於九經,玆將短牘,仰暴無隱。伏乞聖明,俯賜鑑諒,亟遞臣新授藩任,以重公器,以安賤分焉。臣無任云云。答曰,省疏具悉。繡評云云,在當日已不滿一笑,今於幾月之後,忽復提說,反不疲惱乎?畿闑委寄,意不徒然,卿其勿辭,往欽哉。
甲午六月初六日辰時,上御興政堂。召對入侍時,參贊官李穆淵,侍讀官趙錫龜,檢討官鄭德和,直閣吳取善,假注書嚴錫履,記事官朴齊憲·徐憲淳各持孟子第四卷,以次進伏訖。上曰,開卷讀奏。錫龜讀自故曰,城郭不完,止喪無日矣。上曰,文義陳之。錫龜曰,此卽責難人君之意也。錢穀甲兵,非不爲有國之急先務,而終不若禮學之爲至重且大也。今以三里城七里郭之小國,行仁政而知所先後,則忠信之甲冑也,禮義之干櫓也,自至於衆心成城之美矣。夫如是,則民殷國富之治,其猶反手耳。顧以高明之聖學,益闡禮讓之美風,以答人臣責難之義,是臣區區之望也。上命掩卷,史官就座。仍命退,諸臣以次退出。
上在慶熙宮。停常參·經筵。
自卯時至人定,灑雨下雨,測雨器水深一寸六分。
兪星煥啓曰,來十一日朝參日次矣,敢稟。傳曰,停。
尹聲大啓曰,來十一日輪對日次矣,敢稟。傳曰,當次人受點,後日次待令。
李穆淵啓曰,行大司憲宋冕載,掌令朴基旭,持平金養默在外。執義朴宗吉未肅拜,掌令許結,持平李殷相呈辭,監察茶時之意,敢啓。傳曰,知道。
傳于尹聲大曰,召對爲之。
兪星煥啓曰,卽者兼文學尹興圭,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
尹聲大,以侍講院言啓曰,兼文學尹興圭入直矣,以其親病,陳疏徑出,上番闕直,事甚未安。兼輔德洪穉圭呈辭受由,兼弼善徐有贊受由在外,輔德南履懋,弼善尹滋耕,文學兪象煥,竝卽牌招,推移入直,何如?傳曰,允。
又以吏曹言啓曰,上京守令及未下直守令,不多日內下送事,命下矣。時無上京守令,未下直守令,自臣曹催促,則安邊府使任文白,南陽府使洪應燮,通津府使李惟時,沃溝縣監李垿,禮安縣監金宜淳,俱以今初九日辭朝云。濟州牧使朴長復,靈光郡守趙秉憲,高靈縣監閔洙龍,俱以今初十日辭朝云。臨陂縣令閔致祿,今十二日辭朝云矣,敢啓。傳曰,知道。
兵曹,以尹義儉爲禁衛中軍。
義禁府啓目,承政院注書洪說謨·曺雲承等原情云云。傳旨內辭緣,泛稱遲晩,所當請刑是白乎矣。史官勿爲請刑,載在大典通編,竝只議處,何如?判付啓,依允。
李穆淵,以義禁府言啓曰,卽接月令醫員金仁彬手本,則時囚罪人洪說謨·曺雲承所患泄痢之症,處濕添劇,度數頻數,眞元大脫,兩囚症形,一時危急云。罪人病勢如此,則一邊保放,一邊草記,曾有定式矣。洪說謨·曺雲承竝姑爲保放之意,敢啓。傳曰,知道。
刑曹參判李鼎臣疏曰,伏以,臣於年前,冒膺西京保釐之命,區區衷赤,亶在於俯竭驢技,仰答鴻私,而以臣庸才,當此重寄,隨處牽補,瘡疣百出,解歸以來,心常忸怩,畢竟慘被繡啓之醜詆矣。其所論列,貪汚不法,鄙瑣無狀,莫非罔赦之重案,難洗之惡名,捃摭無所不至,踐踏罔有其極。噫,其甚矣,苟如其言,臣雖萬死而有餘罪矣。含冤抱痛,蒼黃對吏,爰辭纔上,恩旨旋降,行査於守臣,問議於大僚,誅殛不加,止於薄勘,臣戴恩私於無窮,訟愆尤而莫追。竊自期歌詠聖澤,沒齒田間,以畢其區區自靖之義而已,仕塗一步,又豈夢寐之所敢及哉?乃者蕩敍之恩命,遽下於未及半載之際,臣方闔門攢祝,感淚交逬。千萬不自意,秋官佐貳之命,又降於屛伏鄕廬之中,先以上來之嚴飭,繼有庚牌之儼臨。臣於是,惝怳震懍,不自覺其五內之失守也。罪重罰輕,方切倖免之媿,滌瑕記簪,偏蒙再造之澤,生死肉骨之恩,誠非臣摩放隕結之所能酬也。惟聖明念臣先故,諒臣本末,特拔於坎穽之中,復置諸簪紳之班,而其奈臣滓穢遍身,大質已虧,黥劓無息補之理,枯朽非雕飾所及,何哉?伏念,臣早從蔭塗,屢典州郡,釋褐未久,猥膺委寄,矢心藉手,冀免大過,今忽受人醜辱,僇敗身名,上以玷累聖簡,下以忝墜家聲,實前古居留之臣所未有也。臣與繡衣,不接聲聞,素無釁仇,則臣不敢謂其有意吹覓,故加誣衊,而事之虛實,言之當否,聖鑑孔昭,公議不泯,臣又何敢呶呶自辨,重犯尙口之戒哉?苟使臣誠信孚於同朝,操行聞於一世,人之爲言,豈至是乎?此臣所以撫躬自悼,寧欲無訛者也。雖在閭閻小人,不識羞恥之類,一得此名,猶不敢抗顔自齒於橫目之列,臣雖不肖,亦嘗玷淸朝之宰列矣。今若諉之以事已辨白,言者爽實,揚揚出入於班行之間,則人皆必群指衆罵而羞與之比肩矣。臣之昌披,猶屬細故,廉防其將因臣而壞了無餘,臣豈忍爲此哉?冒沒承膺,斷無其望,孤負曲成之恩造,違傲宣召之嚴命,國綱損矣,臣分隳矣。跼高蹐厚,情窮勢蹙,奉牌闕外,冒入文字,臣罪至此,尤無所逃。伏望聖慈,亟令攸司勘臣當律,以昭法紀,仍命永削朝籍,許退鄕里,以卒餘生,不勝大願。臣無任云云。答曰,省疏具悉。往事付諸忘域,不必索言,況伊時査案,昭洗無餘者乎?卿其勿辭,卽爲入來肅命。
甲午六月初七日辰時,上御興政堂。召對入侍時,參贊官尹聲大,侍讀官趙錫龜,檢討官洪鍾應,直閣吳取善,假注書趙秉恒,記事官朴齊憲·徐憲淳,各持孟子第四卷,以次進伏訖。上曰,史官分左右。上曰,開卷讀之。錫龜讀自詩曰,天之方蹶,止猶沓沓也。上曰,文義陳之。錫龜曰,無然泄泄,詩意可觀,昔當周室之衰微,至有顚覆之慮,則當日君臣,爲其矯捄之策,宜若捧漏甕沃焦釜者然。不此之爲,只自沁泄度日,不知禍之將至,所以詩人之興歎至此也。今日我國家治敎休明,朝野淸平,若謂之已安已治,恬嬉翫愒而止,則君臣上下,必將興受其敗矣。以聖上乾惕之念,勉群下日孜之思,克祛彌縫苟且之習,益恢奮勵精白之治,遂至於百度俱擧,庶政畢修,則實萬世無疆之休,伏願深留聖意焉。上命掩卷,史官就座。仍命退,諸臣以次退出。
上在慶熙宮。停常參·經筵。
自辰時至人定,灑雨下雨,測雨器水深五分。
李穆淵啓曰,行大司憲宋冕載,掌令朴基旭,持平金養默在外,執義朴宗吉未肅拜,掌令許結,持平李殷相呈辭,監察茶時之意,敢啓。傳曰,知道。
傳于金陽淳曰,召對爲之。
傳于李穆淵曰,刑曹參判李鼎臣承批之後,尙不出肅,萬萬未安,卽爲牌招。
以刑曹參判李鼎臣牌不進推考傳旨,傳于李穆淵曰,更爲嚴飭牌招。
以刑曹參判李鼎臣再牌不進推考傳旨,傳于李穆淵曰,更爲嚴飭牌招,如有違牌,勿爲呼望。
李穆淵啓曰,刑曹參判李鼎臣屢度嚴飭之下,謂有情勢,奉牌闕外,無意承膺,事體所在,誠極未安。從重推考,何如?傳曰,允。嚴飭肅命。
又啓曰,刑曹參判李鼎臣,前後飭敎,不啻截嚴,而謂有情勢,一向奉牌,終不承膺,事體所在,萬萬未安。從重推考,何如?傳曰,允。招致啓板前,問啓以入。
傳于李穆淵曰,刑曹參判李鼎臣問啓置之,肅單嚴飭捧入。
鄭鴻慶啓曰,刑曹參判李鼎臣旣肅本職,兼帶同經筵,不爲肅謝,直爲出去,事甚未安。推考,何如?傳曰,允。
以輔德南履懋,弼善尹滋耕,文學兪象煥牌不進罷職傳旨,傳于鄭鴻慶曰,只推。
鄭鴻慶,以侍講院言啓曰,上番連日闕直,事甚未安。輔德南履懋,弼善尹滋耕,文學兪象煥,旣有只推之命,竝卽牌招,推移入直,何如?傳曰,允。
以輔德南履懋,弼善尹滋耕,文學兪象煥牌不進罷職傳旨,傳于鄭鴻慶曰,只推。
鄭鴻慶,以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕李基朝瓜朔,代以曾經守僕試才抄擇,備三望受點次,別單書入之意,敢啓。傳曰,知道。
兪星煥,以兵曹言啓曰,宣傳官廳薦會在卽,而行首宣傳官今方有闕,依例口傳擬入之意,敢啓。傳曰,知道。
兵曹口傳政事,以李載亨爲宣傳官。
甲午六月初八日辰時,上御興政堂。召對入侍時,參贊官金陽淳,侍讀官趙錫龜,檢討官宋持養,直閣吳取善,假注書嚴錫履,記注官李冀楨,記事官徐憲淳,各持孟子第四卷,以次進伏訖。上曰,開卷讀奏。錫龜讀自事君無義,止猶沓沓也。上曰,文義陳之。錫龜曰,事君之節,進退之際,必以禮義而爲言者,聖意有在矣。事君也進退也,雖是爲下之責,若其必合乎禮義者,是實君上使之然耳。古昔盛時,聖主賢臣,志同意合,一日三接,咨訪治道,有言必聽,有諫必從,于斯時也,誰敢以非義而藉手,非禮而處身乎?方今聖明在上,當法先王之制治,禮待臣鄰,進用賢良,使在廷之群龍,各盡其道,則駕軼三代之治,亶在是矣。伏願以此留念焉。上命掩卷,史官就座。仍命退,諸臣以次退出。
上在慶熙宮。停常參·經筵。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹聲大啓曰,左副承旨李穆淵今日不爲仕進,卽爲牌招,何如?傳曰,允。
傳于尹聲大曰,召對爲之。
尹聲大啓曰,事變假注書白潤鶴身病猝重,勢難察任,今姑改差,何如?傳曰,允。
白潤鶴改差,代以崔在燁爲事變假注書。
鄭鴻慶啓曰,卽者檢閱朴齊憲以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金大根·洪鍾應,竝卽牌招,推移入直,何如?傳曰,允。
鄭鴻慶,以侍講院言啓曰,上番闕直,已至多日,事甚未安。輔德南履懋,弼善尹滋耕,文學兪象煥,旣有只推之命,竝卽牌招,推移入直,何如?傳曰,允。
兪星煥啓曰,行大司憲宋冕載,掌令朴基旭,持平金養默在外。執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于兪星煥曰,只推。
以左副承旨李穆淵牌不進罷職傳旨,傳于尹聲大曰,只推。
以別兼春秋金大根·洪鍾應牌不進罷職傳旨,傳于鄭鴻慶曰,只推。
以輔德南履懋,弼善尹滋耕,文學兪象煥牌不進罷職傳旨,傳于鄭鴻慶曰,只推。
兪星煥啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
鄭鴻慶,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以侍講院言啓曰,上番闕直,已至多日,事甚未安。輔德南履懋,弼善尹滋耕,文學兪象煥旣有只推之命,竝更牌招,推移入直,何如?傳曰,允。
兪星煥,以都摠府言啓曰,今日入直內三廳武兼禁軍及軍兵〈等〉,當爲中日習射技放,而雨勢如此,不得設行之意,敢啓。傳曰,知道。
京畿監司申在植疏曰,伏以,臣所叨藩任,豈不誠萬萬榮耀,而竊有區區難安之義,冒陳衷懇,恭俟鞶褫,及奉恩批,不加瀆擾之重誅,反侈諄複之溫音。惶感之極,固不當冒昧申籲,而第緣誠淺辭拙,未蒙體諒。竊謂天地交泰,專由上下之相孚,品物咸亨,在志願之各遂,臣敢不悉暴無隱,仰冀終始之澤乎?臣於昨冬繡評以後,忽若畏途之逢不若,遍體之蒙不潔,始也驚疑,從以愧忸,隨逐行隊,抗顔靡措,閉門却掃,忽忽無樂,朋儕之知其狀者,或謂臣煞過分數,臣則抑有說焉。臣今老白首矣,猥被洪造,濫躋卿班,奉承恩諭,分賑下邑,體重宸如傷之念,拯庶民近止之命,仁政之關係何如也,聖眷之委畀何如也?殫竭誠力,對揚德意,固臣之責耳。苟能十分停當,無可一毫吹覓,則人言胡爲而至哉?言者之當理與否,付之人見之不同,而一遭譏議之後,安得無愧赧之心,而將何以仰答平日眷注之隆乎?每想西京宿趼,自不覺心熱而面赤,乃今新除職名,兼管分司,重躡狼狽之地,倍激悚仄之情。夫廉恥國之維也,羞惡義之端也。泥汚之求滌,垢穢之思浴,人情之所固然,而任他笑罵,冒進榮途,臣雖無似,義所不敢也。念彼畿輔一局,弊弊無着手之策,縫線漏苴,政須良工之裁補,臣實衰病,果非其人,而若謂臣占便而祈免,則知臣之誤而非臣之情也。短章控籲,意懇勢迫,濫褻及此,尤切主臣。伏乞聖慈,察微諒之寔出廉防,許重寄之趁卽鐫改,仍降威罰,以嚴煩瀆之罪焉。臣無任云云。答曰,省疏具悉。前批已諭,今復云云,誠甚過矣。畿輔之勢,政急懷保,旬宣之職,亦係往役,卿勿固辭,爲予一行。
檢閱朴齊憲疏曰,伏以,臣卽接家信,臣母素患痰厥之症,屢朔彌留,當此日候之不調,諸症闖發,食飮全廢,昏昏床笫,轉側須人。臣聞此報,方寸煎灼,按住不得,玆敢略陳短章,徑出禁扄。伏乞聖明,俯垂鑑諒,特遞臣見帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
甲午六月初九日辰時,上御興政堂。召對入侍時,參贊官鄭鴻慶,侍讀官趙錫龜,檢討官宋持養,直閣吳取善,假注書趙秉恒,記注官金鉉復,記事官徐憲淳,各持孟子第四卷,以次進伏訖。上曰,開卷讀之。錫龜讀自故曰,責難於君,止謂之賊。上曰,文義陳之。錫龜曰,責難陳善,是尊君敬君之至也。恥其君之不及堯·舜,而常以難事責之,恐其君之或至有過,而必以善事陳之,終見致君如堯,納君無過者,是爲昭代之美事也。方今聖賢相逢,治具畢張,政是上下交須,相與勉勵,以圖至治之期也。伏願進用賢才,常置左右,益恢聽納之量,俾盡補益之方焉。上命掩卷,史官就座。仍命退,諸臣以次退出。
上在慶熙宮。停常參·經筵。
夜自五更至十一日開東,灑雨下雨,測雨器水深三分。
藥房都提調沈象奎,提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
金陽淳啓曰,行左承旨朴永元今日不爲仕進,卽爲牌招,何如?傳曰,允。
傳于兪星煥曰,下直守令入侍。
傳于兪星煥曰,大臣·備局堂上引見。
備忘記,濟州牧使朴長復下直,長弓一張,長箭一部,片箭一部,筒兒一箇賜給。
鄭鴻慶啓曰,左右史不可不備,別兼春秋金大根·洪鍾應,旣有只推之命,竝卽牌招,推移入直,何如?傳曰,允。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于李穆淵曰,只推。
以輔德南履懋,弼善尹滋耕,文學兪象煥再牌不進罷職傳旨,傳于鄭鴻慶曰,只推。
以別兼春秋金大根·洪鍾應牌不進罷職傳旨,傳于鄭鴻慶曰,只推。
鄭鴻慶,以侍講院言啓曰,上番闕直,已至多日,事甚未安。輔德南履懋,弼善尹滋耕,文學兪象煥,旣有只推之命,竝卽牌招,而兼文學尹興圭由限已過,一體牌招,推移入直,何如?傳曰,允。
兪星煥,以兵曹言啓曰,禁軍別將李恒權,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以金魯甲爲禁軍別將。
兪星煥,以訓鍊都監言啓曰,本局別將元永麟身病甚重,勢難察任,改差,何如?傳曰,允。
李穆淵,以義禁府言啓曰,保放罪人洪說謨·曺雲承等還囚,議處以入之意,敢啓。傳曰,知道。
義禁府啓目粘連,向前洪說謨·曺雲承等亦,日記有此見失,其不能察飭,在所難免,竝只以此照律,何如?判付啓,依允。
行大護軍朴周壽疏曰,伏以,臣待罪惠局,倐已五載,屢度控辭,迄未蒙兪,徊徨抑塞,若窮無歸。噫,臣之才拙識短,不稱其任,固已淵鑑之俯燭,而猶且委任,終靳一遞,在臣分義,惟當磨勵杇鈍,少效涓埃之報。而第念本廳事勢,漸至罔涯,觸處潰裂,無可着手,隨事窘急,有甚燃眉,況値荐歉之餘,正賦或停而積貯遂枵,應納多愆而經用大絀。重以貿牟也發賣也,營建之區劃,度支之移送,俱屬科外之費,轉輾浸漬,新舊罄盡,甚至月給之貢價,不能支繼,或以代錢,或以退等,苟且彌縫,捱過時日。蓋目下事狀,毫無可恃,而以臣疎迂,一向冒據,奸竇旁穿,而明不足以沮遏,弊源層生,而智不足以釐捄。以至簿書期會之末,出納奇贏之數,睯不照管,以臣檢臣,無往非僨誤。臣若徒藉寵靈,任他瘝曠,淟涊盤礴,不能早自屛退,則是眞無恥也不量也。雖使之久居其任,將焉用彼?書曰,官不必備,惟其人,臣於是職,旣非其人,則今始求遞,尙云晩矣。顧今群彦林立,不患無勝於臣者,而猶使臣强所難强,畢竟壞了國計,則其於淸朝綜核之政,當復如何哉?且臣於春間,偶嬰輪行之症,幾殊而甦,今雖漸向痊可,餘毒尙苦,精神筋力,頓減前日,少値繁劇,則輒復昏眩頹仆,實難自力。以此供職,將至病與事俱妨,今若得蒙恩遞,安意調養,則到底生成,當不淺尠。伏願殿下,俯垂鑑諒,將臣所帶惠局之任,亟行鐫改,以幸公私焉。臣無任云云。答曰,省疏具悉。所請依施。
甲午六月初十日辰時,上御興政堂。藥房入診,大臣·備局堂上引見,下直守令同爲入侍時,都提調沈象奎,提調金學淳,副提調金陽淳,假注書趙秉恒,記注官文璹,記事官徐憲淳,直閣吳取善,同副承旨兪星煥,假注書嚴錫履,事變假注書崔在燁,兼戶曹判書趙萬永,行禮曹判書朴宗薰,漢城判尹李止淵,兵曹判書沈能岳,大護軍鄭基善,工曹判書李紀淵,行護軍李惟秀,行護軍申絅,同知中樞府事李鐵求,校理成遂默,濟州牧使朴長復,靈光郡守趙秉憲,高靈縣監閔洙龍以次進伏。醫官崔遠基·李亨基·金珪·趙宗翊,進伏楹外訖。上曰,史官分左右。象奎等進前,起伏奏曰,霖雨已至多日,暑候連爲蒸濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官已爲待令矣,使之入診,何如?上曰,置之。象奎曰,暑濕比甚,淸暑之劑,實合進御診候,似好矣。上曰,置之,可也。命醫官先退。遠基等先退。仍命下直守令進前。長復等以次進前。命奏職姓名。長復奏職姓名,秉憲等以次奏職姓名訖。命就座,仍命守令先退。長復等先退。上曰,次對爲之。象奎曰,卽見京畿前監司朴岐壽狀啓,則以爲,本營事勢,千瘡百疣,以言乎勅需,則比年支用,俱係那貸,見今零瑣之數,皆是待限還報者,而客使之奇,若在早晩,則策應之方,茫無所圖。以言乎營債,則甲戌以來,蠲減不爲不多,而債名依舊,自在今春蕩減之後,給代不足,尙爲千餘兩之多。今番賑餘折租一萬三千八百二十七石零,特令全數劃下,五千石,名以甲午補勅穀,糶糴會錄,以爲永久備豫之資。其餘八千八百二十七石零,仍作蕩債給代穀,每年取耗以用事,請令廟堂稟旨分付矣。本道勅需之不能支繼者,專由於典守也疎,用下也濫,而今此賑餘條中五千石之別爲作名,年年添錄之擧,誠可爲維持之道。使之成置節目,毋得毁畫,如値客使之來,則只以耗條入用,不至更犯元穀,以爲永久備豫,無煩臨時請劃,而至若營債之爲民邑最難支之痼瘼,久矣。中間之蕩債給代,不爲不多,而不能如除草祛根,故未幾而弊復旋滋,該道臣留心釐革,已有措處,則其在蘇捄之道,何靳助成之方?又況荐歉蕩殘之餘,合有拔例保恤之政,特依所請,準數許施,使畿民永受實惠,何如?上曰,依爲之。出擧條象奎曰,憲府之糾正風俗,卽臺官職,而除非詣臺,不許出禁,又臺體也。近則監察亦謂以風聞,各自出牌,推捉相望,杖囚惟意,豈謂霜臺衙門,忽成詞訟劇地,而下屬之夤緣討索,殆無紀極,平民之蕩殘愁怨,幾至不聊,貽羞朝廷,莫此甚矣。命官設法,本有意義,將以正民,非以厲民,則況越其職而屑其法,豈可一任其如此哉?自今監察出牌,一切禁斷,凡屬風化禁濫等事,竝都憲主之,以爲隨時裁處,使法意愈尊,小民賴安,而如是著式之後,若或復踵前習,私自侵擾,則該監察斷當隨現重勘,擧行之吏隷,竝移送秋曹,嚴刑遠配,亦令揭壁常目,俾各戒愼,宜矣。春坊本無直囚之法,未知創自何時,而玉堂旣無此例,則亦不可異同。春坊粉牌,收送政院,而若有擧行之當爲懲治者,則往復政院,自政院出牌,實合於事面,故竝此仰達矣。上曰,依爲之。出擧條象奎曰,年前因睿旨,有各道經行人別薦之擧,而聞尙有未及收錄者云,到今事面,尤不當寢閣,故曾有大臣之筵奏提飭矣。今番則以加意檢擬,更爲分付銓曹,而臣向以式年道薦,另行採擇,拔例收用之意,仰奏於前席,仍爲申飭諸道矣。揚才賢而崇士術,儲文行而振儒敎,進而可輔睿學,出而能任民事者,苟誠求之,豈無其人,而況在朝廷核實之政,旣使薦之,而不遂進用,自不免文具空言之歸,寧容如是哉?亦令銓曹,就剡單中,擇其聞望表著者,量宜授官,次次彙征,則尤合於愼擇初仕,恢張公擧之道矣。又如各營門久勤次序,卽如魚貫,莫可躐越。昔在先朝,深軫諸將士積年勞苦之狀,每於臨政,輒勤飭諭,渠輩至今感頌浹髓矣。若於分排之際,或有取捨於厚薄先後之間,其爲觖望齎冤,當如何?且以復職及初仕取才言之,其設法之義,實出於疏鬱激勸之方,則尤不可一或低仰。以此意另飭西銓之臣,俾爲到底對揚,而凡久勤邊將及取才望筒,自前皆以勤仕年次與矢數多寡,各爲懸註以入者,蓋爲無使有越次倖冒之患故也。其設法之纖密,卽此可見。伏願自上亦必臨時深賜軫察,是尤臣區區之望,故敢竝仰達矣。上曰,依爲之。出擧條象奎曰,北評事之任,非但爲開巿御史而已,特以北路隔遠京師,武倅疎於懷綏,故朝廷別遣有名望之年少文臣,使之宣布德意,興勸人才,歸而敷陳風謠,導達民隱,其職其責,綦重且要。稽之久遠政案,必皆名流峻望爲之,可按而知也。挽近或憚於遠役,難於滯外,占便成習,厭避爲事,銓曹亦多曲循,駸駸然無異於苟充,則於是乎貽羞貽弊,無所不至,至有革罷評事,永祛苦弊之論。臣謂苟欲矯捄,莫若如前擇差,自今以閣臣及曾經翰注,另爲排擬,使遠人復知朝廷之尊,而仍令載之政例,無得久而闊狹。以此分付,何如?上曰,依爲之。出擧條仍命大臣就座,諸宰奏事。止淵曰,大臣以憲府事仰奏,臣亦因此言端,有所陳達者矣。先朝辛亥部官變通時,因判尹筵奏,以二十兩以內,民訟許令聽理之意,成頒節目,蓋爲部屬之聊賴無所,而本非法典所著也。近來漸致濫越,殆無界限,而奸民輩雖錢貨多數之訟,爲其便捷,不呈於法司,而多呈於各部,部官恬然聽施,於是乎非理之事,偏聽之弊,種種有之,而加以法外拘囚,多般討索。此是都民愁怨之一端,固當依法典勿令聽訟,而不無窒礙處,姑爲申明節目,二十兩以上之訟,切勿許聽,訟隻不在當部,則亦勿受狀,每五日錄出訟案,報于京兆,以爲考察之地。凡對訟推辨外,不得發牌推捉之意,出擧條申飭各部,俾得恪謹遵行,而如有復踵謬習,有所現發,則該部官從重論勘,部屬移法曹刑配爲宜,故敢此仰達矣。上曰,依爲之。出擧條止淵曰,坐更法意本自不輕,而近來坊民,巧於避役,部屬怠於董飭,往往有闕更之弊,如廟社及各司之有入直官處,則自當往復懲治,而各宮各廟之以此等事,每每直煩上聽,實涉悚悶。此後則如有闕更,次知內官報于京兆,自京兆大則論責部官,小則科治部屬,以爲隨現飭勵之地,何如?上曰,依爲之。出擧條絅曰,彼我之境,限以鴨江,上自江界,下至義州爲七百餘里,州府鎭堡,星羅碁布,毋敢擅離,專意瞭察。其先事之慮,不虞之戒,卽是經遠之圖,而江界·義州之外,楚山·渭原·碧潼·昌城·朔州等五邑守令,近有內地差員之例。因此爲據,私相往來,無難曠官,動費月餘,揆以邊情,萬萬疎忽。自今爲始,如非互相兼官之邑及隣近不得已之事,則差員之役,切勿擧論,使不敢憑公離次之意,嚴飭行會於道帥臣似好,故敢此仰達矣。象奎曰,邊邑守令曠官爲弊之狀,誠如摠使所奏,而最是延命馳進營下一款,若不停免,則殊非祛弊之方。以此意分付,使之新除下去時外,則待巡到近邑,始爲延命之地好矣。上曰,依爲之。出擧條絅曰,烽燧設置,瞬息千里,倉卒報警,其所關係,旣嚴且重。挽近以來,紀綱解紐,兩營之檢飭,止於循例,各邑之擧行,無所顧忌,將卒則有名無實,器械則擧皆朽棄,揆以烽政,極爲寒心。臣待罪西閫,別加嚴束,祛其太甚,而如前蕩然,難保必無,另飭帥臣,俾責成效,而關西如此,他道可知。各別修擧之意,一體嚴飭於各該帥臣,考其勤慢,付之殿最,然後當有實效,竝爲行會於各道道臣似好,故敢此仰達矣。上曰,依爲之。出擧條星煥曰,玉堂所懷奏之。遂默曰,所懷無可仰達者矣。星煥曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條星煥曰,筵席出入之際,做錯非細,當該注書,推考,何如?上曰,依爲之。出擧條上命史官就座。仍命退,諸臣以次退出。
上在慶熙宮。停常參·經筵。
自開東至申時,灑雨下雨,測雨器水深五分。
夜自一更至十二日開東,灑雨下雨,測雨器水深一分。
尹聲大啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭鴻慶啓曰,左右史不可不備,別兼春秋金大根·洪鍾應,旣有只推之命,竝卽牌招,推移入直,何如?傳曰,允。
以輔德南履懋,弼善尹滋耕,文學兪象煥,兼文學尹興圭牌不進罷職傳旨,傳于鄭鴻慶曰,只推。
尹聲大啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于尹聲大曰,只推。
以別兼春秋金大根·洪鍾應牌不進罷職傳旨,傳于鄭鴻慶曰,只推。
鄭鴻慶,以侍講院言啓曰,上番闕直,已至多日,事甚未安。輔德南履懋,弼善尹滋耕,文學兪象煥,兼文學尹興圭旣有只推之命,竝卽牌招,推移入直,何如?傳曰,允。
又以吏曹言啓曰,今此宗廟望祭大祝,當以玉堂塡差,而玉堂極爲苟艱,時任玉堂,塡差以入,而中霤祭大祝前持平朴在皥,時無職名,令該曹口傳付軍職,何如?傳曰,允。
兵曹口傳政事,副司果單朴在皥。
義禁府照目粘連,承政院注書洪說謨·曺雲承等矣本府議啓內,喉院日記,有此見失,其不能察飭,在所難免。竝只以此照律,罪各笞五十收贖,解見任別敍,私罪,奉敎依允爲旀。洪說謨段,功議各減一等,曺雲承段,功減一等爲良如敎。
上在慶熙宮。停常參·經筵。
自午時至人定,灑雨下雨,測雨器水深二寸五分。
夜自五更至十三日開東,灑雨下雨,測雨器水深四分。
兪星煥,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭鴻慶啓曰,檢閱曺雲承·洪說謨,旣已勘放矣。左右史不可不備,竝卽牌招入直,何如?傳曰,允。
又啓曰,卽者檢閱徐憲淳謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱朴齊憲由限已過,卽爲牌招入直,何如?傳曰,允。
以檢閱曺雲承牌不進罷職傳旨,傳于鄭鴻慶曰,只推。
又啓曰,左右史不可不備,檢閱曺雲承旣有只推之命,更爲牌招入直,何如?傳曰,允。
兪星煥啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于兪星煥曰,只推。
以檢閱朴齊憲·徐憲淳牌不進罷職傳旨,傳于鄭鴻慶曰,只推。
以輔德南履懋,弼善尹滋耕,文學兪象煥,兼文學尹興圭牌不進罷職傳旨,傳于鄭鴻慶曰,只推。
鄭鴻慶,以侍講院言啓曰,上番闕直,已至多日,事甚未安。輔德南履懋,弼善尹滋耕,文學兪象煥,兼文學尹興圭旣有只推之命,竝卽牌招,推移入直,何如?傳曰,允。
以輔德南履懋,弼善尹滋耕,文學兪象煥牌不進罷職傳旨,傳于鄭鴻慶曰,只推。
行吏曹判書洪奭周疏曰,伏以,臣才薄任鉅,病痼務殷,屢控微懇,諒匪獲已,而兪音終靳,隆批洊降,辭榮之擧,反歸徼恩。臣於是,撫躬循分,感激惝怳,區區私計,不暇復恤,承命蹶,冒赴政席,亦旣至再而至三矣。激揚甄別,雖非可堪,殫竭報效,心實自矢。顧今京察巨典,期限已迫,考績捧講,具有常式,臣旣冒據其任,安敢不恪勤其事?而忽自六七日來,重得傷食之症,挾以暑毒之外侵,溏泄頻作,遺下無度,頑痰中梗,胸膈全痞,粒穀勺飮,俱不下嚥。歷日彌苦,眞元遂脫,目視,神精如失,見今纍然之形骸,諒無以自力於堦戺之升降,奔奏周行,恐非可論於時月之間矣。六臘都政,國之重務,八方觀瞻,於是乎在,雖使臣專精竭力,唯日孳孳,尙懼無以善其事而稱其職,況今委身床玆,全廢省識,竝與循例應行之務,而漠然無振擧之期。一身咎責,固不遑言,其爲隳國體而駭聽聞,又當何如哉?伏枕輾轉,憂慄薰心,氷火交中,病氣彌添,百爾揣量,又犯瀆擾,疾痛之呼,未暇蔓辭。惟聖明俯垂矜察,亟命鐫遞臣天官之任,改選可合之人,俾大政無至遷就,螻螘微軀,亦得以安意調將,少延喘息,公私不勝大幸。臣無任云云。答曰,省疏具悉。大政不遠,重任豈可臨時遞易乎?數日之差遲,無甚妨事,卿其勿辭,調理行公。
上在慶熙宮。停常參·經筵。
自開東至人定,灑雨下雨,測雨器水深九分。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,行左承旨朴永元,左副承旨李穆淵今日不爲仕進,竝卽牌招,何如?傳曰,允。
備忘記,永宗僉使沈有祖下直,長弓一張,長箭一部,片箭一部,筒兒一箇賜給。
兪星煥啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于兪星煥曰,只推。
以左副承旨李穆淵牌不進罷職傳旨,傳于金陽淳曰,只推。
以平安監司鄭元容狀啓,博川郡人命渰死事,傳于尹聲大曰,聞甚矜惻。元恤典外,別加顧助,如有生前身還布,蕩減事,分付。
鄭鴻慶,以禮曹言啓曰,卽接社稷署所報,則今番雨後,神室北神門內墻四間許頹圮云矣。修改之節,待晴擇日擧行,何如?傳曰,允。
又以禮曹言啓曰,卽接英陵官員,寧陵官員所報,則本陵局內松蟲,自月前熾發,大小松木,擧皆枯黃,以數少陵軍,雖連日捕拾,萬無盡除之道,依前例調發烟軍云矣。莫重陵松,有此蟲蝕枯黃之患,誠爲驚悚,而農節民丁,勢難多發,兩陵元保軍,盡發捕拾,其不足之數,量宜調發民丁,以爲同力捕除事,分付該道道臣,何如?傳曰,允。
兪星煥,以都摠府言啓曰,副摠管朴潤榮,以摠戎中軍,本營褒貶進參事,禁衛營新營,晝仕出去之意,敢啓。傳曰,知道。
又以兵曹言啓曰,卽接南所入直衛將李秉吉牒報,則開陽門西邊墻垣一間半缺落云。爲先令紫門監,以杻把子,堅實衛排,依例樹柵,卽速修築,而把守軍,南營入直軍八名除出,限改築間嚴加守直之意,分付,何如?傳曰,允。
又以禁衛營言啓曰,因兵曹草記,開陽門西邊宮墻一間半缺落處,南營入直軍八名除出,哨官一員率領,限修築間嚴加守直之意,敢啓。傳曰,知道。
上在慶熙宮。停常參·經筵。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴永元啓曰,右承旨尹聲大今日不爲仕進,卽爲牌招,何如?傳曰,允。
傳于鄭鴻慶曰,禮房承旨馳詣宗廟·景慕宮,奉審摘奸以來。
鄭鴻慶啓曰,本院今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
李穆淵啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于李穆淵曰,只推。
以右承旨尹聲大牌不進罷職傳旨,傳于朴永元曰,只推。
鄭鴻慶,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
兪星煥,以兵曹言啓曰,本曹佐郞沈宜升身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,今月十七日一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以吳準常爲內禁將。
上在慶熙宮。停常參·經筵。
藥房提調金學淳,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
傳于金陽淳曰,京畿監司入侍。
備忘記,京畿監司申在植下直,長弓一張,長箭一部賜給。
兪星煥啓曰,密符親納,例也,而前京畿監司朴岐壽,謂有身病,使其褊裨替納,事甚未安,推考,何如?傳曰,允。
鄭鴻慶啓曰,卽伏見全羅監司徐有榘褒貶啓本,則守令等第中,有刀擦三處,而不爲具由登聞,有違格例,殊涉不審,推考,何如?傳曰,允。
又啓曰,卽伏見諸道今春夏等褒貶啓本,則京畿監司朴岐壽,江原監司趙容和,黃海監司鄭知容,全羅監司徐有榘,平安監司鄭元容,慶尙監司徐憙淳,咸鏡監司權敦仁,守令無一人居下,殊無嚴明殿最之意,竝推考警責,何如?傳曰,允。
兪星煥啓曰,卽伏見諸道今春夏等褒貶啓本,則京畿水使沈日永,公忠水使李栻,黃海水使金相宇,全羅左水使李儒常,慶尙監司徐憙淳,左水使沈漢永,邊將無一人居中居下。全羅右水使李寬奎,平安監司鄭元容,兵使具信喜,統制使李完植,北兵使李行敎,邊將無一人居下,殊無嚴明殿最之意,竝推考警責,何如?傳曰,允。
李穆淵啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于李穆淵曰,只推。
鄭鴻慶,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今甲午年春夏等褒貶,當爲磨勘,而提學一員未差,直提學徐憙淳時在任所,一員未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今春夏等褒貶,當爲等第磨勘,而領館事不備,限內不得爲之之意,敢啓。傳曰,知道。
兪星煥,以都摠府言啓曰,今日入直內三廳武兼禁軍及軍兵等當爲中日習射技放,而上前開坼相値,不得設行之意,敢啓。傳曰,知道。
鄭鴻慶,以耆老所言啓曰,本所堂上多有身病,無參坐之人,今甲午春夏等褒貶,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等,今甲午年春夏等褒貶,當爲等第,而領中樞府事臣李相璜,判中樞府事臣李羲甲,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事未差,不得爲之之意,敢啓。傳曰,知道。
又以忠勳府言啓曰,本府今春夏等褒貶,當爲磨勘,而有司堂上豐安君臣柳相祚在外,堂上不備,限內不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,昌寧尉臣金炳疇俱在外,東寧尉臣金賢根有身病,限內不得爲之之意,敢啓。傳曰,知道。
又以吏曹言啓曰,今春夏等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
尹聲大,以戶曹言啓曰,本曹郞廳及所屬各司官員,今甲午春夏等褒貶,依前例磨鍊以入,而軍資監·內資寺·長興庫·濟用監·司䆃寺·內贍寺,因都提調·提調有故,不得磨勘。去秋冬等褒貶時,軍資監·內資寺·長興庫·濟用監·司䆃寺·內贍寺·司圃署·平市署·五部,因都提調·提調·漢城府堂上有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等,今甲午春夏等褒貶,當爲等第,而臣有身病,限內不得磨勘之意,敢啓。傳曰,知道。
鄭鴻慶,以禮曹言啓曰,今此所屬各司官員等褒貶時,獻陵直長成載濩,與參判臣朴晦壽,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,各陵殿園墓,本曹郞廳·四學·童蒙敎官·通禮院·禮賓寺·典牲署·圖畫署官員等,今甲午年春夏等褒貶等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
兪星煥,以都摠府言啓曰,本府郞廳及部將等,今甲午年春夏等褒貶,當爲磨勘,而都摠管李羲甲有身病,限內不得設行之意,敢啓。傳曰,知道。
又以兵曹言啓曰,今六月十五日寅正三刻七分,土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火。奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,本曹今甲午年春夏等褒貶啓本中,刀擦二處之意,敢啓。傳曰,知道。
又以兵曹言啓曰,本曹今甲午年春夏等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,考見諸道今春官鎭門聚點狀啓,則黃海兵使李忠運狀啓中,道內團束軍兵聚點時,兎山·文城二邑鎭,戰馬瘦駑,服色麤劣,軍器什物,亦或有未繕云。前南兵使李存敬狀啓中,南北各邑鎭官鎭門聚點時,安邊·北靑軍伍率多老弱,器械間或渝弊云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
又以訓鍊都監言啓曰,本局從事官,禁松參軍及諸將官等,今甲午年春夏等褒貶,當爲等第,而都提調時未出代,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今甲午春夏等褒貶,當爲等第,而臣象奎有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今甲午年春夏等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳,今甲午年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
李穆淵,以義禁府言啓曰,今春夏等本府郞廳褒貶等第,當爲磨勘以入,而臣在昌有身病,限內不得擧行之意,敢啓。傳曰,知道。
又以刑曹言啓曰,今春夏等褒貶,當爲磨勘,而參判李鼎臣,參議徐英淳俱有身病,限內不得備員磨勘以入之意,敢啓。傳曰,知道。
尹聲大,以工曹言啓曰,本曹郞廳等矣,今甲午年春夏等褒貶及屬司瓦署官員等矣,今甲午年春夏等褒貶合二度,磨勘以入。而屬司中尙衣院·繕工監·掌苑署·造紙署·典涓司,今甲午年春夏等褒貶,因各該司提調有故,限內不得磨勘。而尙衣院·繕工監·掌苑署·造紙署·典涓司去癸巳年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
敎兼京畿監司申在植書。王若曰,維千里而爲畿,周民所止,以九卿而出按,漢制亦然,卿須克殫一心,予欲徒得重耳。顧畿甸最重於諸路,而巡察兼管於四都,萬年之基誕開,維彼卅六州環拱,三輔之地共理,誰是二千石循良?月遊衣冠,春秋謹灑掃之禮,天設襟帶,陰雨貴綢繆之謨。嗟一方切呼癸之憂,伊九重有若己之痛。連年之荒憂溢目,田野無靑,方春之賑貸關心,頭鬚爲白,營邑之錢穀兵甲,虛實有相蒙之嘆,州郡之田賦簽丁,畢竟無釐革之策。國計則茫無涯畔,公私幾乎蕩如,民産也俱竭甁罌,緩急誰可恃者?惟卿,家傳儒素,世篤忠貞,姿特圭璋,躡淸班於翰苑,學貫經史,推雅望於文垣。東道任旬宣之治,口碑尙在,北關弛宵旰之念,顚連賴安。頃者受命居留,亦著保釐之效,近何出郭嘯詠,自多優閑之時。良手經綸,合試錯節之利刃,方面剸理,何難熟路之輕車?玆授卿以知中樞府事兼京畿觀察使·兵馬水軍節度使·水原府留守·開城府留守·江華府留守·廣州府留守·都巡察使,卿其永肩乃心,祗膺寵命,樞銜兼帶,奚嫌暫屈於崇班?廟謨參聽,亦異遠赴於藩任。范冀州之按轡,一路澄淸,龔渤海之治繩,百弊矯整。陽春騰有脚之頌,子惠之政當推,省秋無不足之嘆,丙枕之憂將弛,自餘裁稟,厥有彝章。於戲,素操自著於廉平,仁政所貴乎懷保,福星臨鶉鵠之列,可見疲癃之回蘇,卿月出鵷鷺之行,庶幾威望之憚壓,吾且召矣,卿其欽哉,故玆敎示,想宜知悉。知製敎鄭德和製進。
甲午六月十五日卯時,上御興政堂。京畿監司入侍時,行都承旨金陽淳,假注書嚴錫履,記事官曺雲承·洪說謨,京畿監司申在植以次進伏訖。上命京畿監司進前。在植進前。上命奏職姓名。在植奏職姓名訖。命在植先退。陽淳曰,宣諭何以爲之乎?上曰,出去爲之,可也。命承史就座。仍命退,諸臣以次退出。
上在慶熙宮。停常參·經筵。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于兪星煥曰,摠管有闕之代,前望單子入之。
摠管前望單子入之,都摠管柳相亮·金熙華落點。
以副摠管前望,傳于兪星煥曰,金熙華都摠管加資。
李穆淵啓曰,行大司憲宋冕載,掌令朴基旭,持平金養默在外,執義朴宗吉,掌令許結,持平李殷相牌不進,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于李穆淵曰,只推。
鄭鴻慶,以禮曹言啓曰,卽接健元陵·顯陵·泰陵·康陵·穆陵·徽陵·崇陵·惠陵·元陵官員所報,則近日諸陵局內,虎患狼藉,奉審巡山等節,不得擧行,而至於傷害近村人命云矣。莫重之地,虎患若是狼藉,極爲驚悚。卽令該軍門發送砲手,期於獵捉事,分付,何如?傳曰,允。
兪星煥,以都摠府言啓曰,副摠管朴潤榮以將鬼薦取才監試事,慕華館晝仕出去之意,敢啓。傳曰,知道。
又以兵曹言啓曰,今六月十七日武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,宣薦·內禁衛取才三技入格別單及宣部守三薦參上武臣前銜作散人別取才,入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士抄上者,依本道入格技藝,自臣曹有更試草記之例。今日宣薦內禁衛試射時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以本道入格技藝試取,則永川閑良徐敎海鐵箭入格。東萊閑良千奇駿等十四人片箭不。慈仁前五衛將李珌秀等二人鐵箭不。興海出身鄭弘敎等四人講書未入格。泗川出身金相仁等八人病不上來。未入格者,竝依例給糧下送,而在前抄上武士試取時,武技之中式者,閑良直赴殿試,依判下擧行矣。今此入格徐敎海,別單書入之意,敢啓。傳曰,知道。
又以御營廳言啓曰,健元陵·顯陵·泰陵·康陵·穆陵·徽陵·崇陵·惠陵·元陵局內,虎患狼藉,奉審巡山等節,不得擧行,而至於傷害近村人命。卽令該軍門發送校卒,期於獵捉事,自禮曹草記,允下矣。本廳善放砲手五十名,定將校率領,今月十七日爲始,出送行獵之意,敢啓。傳曰,知道。
江華留守金基常疏曰,伏以,臣猥膺重寄,已及周歲,機務之許多叢脞,旣係才具之不逮,賑事之得免僨敗,亦非始慮之所及,每自循省,重切兢懼。不敢以已過之牽架,自保其畢竟之倖免,宜有陳情之籲,仰請曲遂之恩,而義分爲重,瀆擾是懼,黽勉時月,今已有間矣。玆者京畿觀察使申在植,卽臣姨兄,兼管留守,臣之鞶帶之遞,在法則然,玆敢援例陳聞。伏乞亟賜鐫免,以存公格,以安私分,千萬幸甚。臣無任云云。答曰,省疏具悉。所請依施。
副修撰鄭德和疏曰,伏以,臣父臣鴻慶除拜右副承旨矣。臣所帶春秋兼銜,揆以公格,義在當褫。臣於昨冬,亦以此陳章,旣蒙體諒,今臣所叨,與前無異,玆敢冒陳短章,仰瀆崇嚴。伏乞聖慈,俯垂鑑諒,亟遞臣兼帶之職,以存公格,以安私分焉。臣無任云云。省疏具悉。疏辭下該曹稟處。
吏曹啓目粘連啓下是白有亦,觀此弘文館副修撰鄭德和上疏,則以爲,,臣父臣鴻慶除拜承政院右副承旨矣。臣所帶春秋兼銜,揆以公格,義在當褫,亟遞臣兼帶之職,以存公格亦爲白有臥乎所,相避之法,在下當遞,副修撰鄭德和所帶春秋館記事官之銜,依例減下,何如?判付啓,依允。
上在慶熙宮。停常參·經筵。
自午時至申時,灑雨下雨,測雨器水深一寸一分。
李穆淵啓曰,來二十一日朝參日次矣,敢稟。傳曰,停。
又啓曰,行大司憲宋冕載,掌令朴基旭,持平金養默在外,執義朴宗吉未肅拜,掌令許結,持平李殷相呈辭,監察茶時之意,敢啓。傳曰,知道。
鄭鴻慶啓曰,來二十一日輪對日次矣,敢稟。傳曰,當次人受點,後日次來待。
李穆淵啓曰,受點入直,何等愼重,而內禁將吳準常番次蒙點之後,本職肅單,晩時來呈,原肅單纔已退却矣。本廳番次,將不得替,事未前有,萬萬駭然。所當重勘,而本院請推之外,無他可施之罰,何以爲之,而番單子使之改付標以入,何如?傳曰,允。拿處。
備邊司薦望,以金邁淳爲江華留守。
李穆淵,以都摠府言啓曰,都摠管金熙華時無職名,令該曹口傳付軍職,何如?傳曰,允。
又以兵曹言啓曰,五衛將徐有積·白東逵·韓公善,文臣兼宣傳官李明迪,俱以病難供職,呈狀乞遞,竝改差,何如?傳曰,允。
又以兵曹言啓曰,拆見諸道褒貶啓本,則江原監司趙容和啓本中,中軍李熙奎,以改之爲貴,來猶可追爲目,江華留守金基常啓本中,濟物萬戶申在元,以戒或引滿爲目,統制使李完植啓本中,加德僉使宋麟瑞,以餘事可略爲目,平安兵使具信喜啓本中,牛峴僉使吳聖錫,以浮謗奚信,益勉束濕爲目,委曲僉使金國礪以謗或由逋爲目,天摩僉使李在根,以宜念鎭還爲目則竝宜置中考,而置諸上考。平安監司鄭元容啓本中,保山別將車勉翼,以殘屬宜恤爲目,北兵使李行敎啓本中,美錢僉使康漢俊,以最於邊重,勉其禁嚴爲目,則竝宜置下考,而置諸中考,殊無嚴明殿最之意。各該道帥臣及守臣,竝推考警責。江原監營中軍李熙奎,加德僉使宋麟瑞,牛峴僉使吳聖錫,委曲僉使金國礪,天摩僉使李在根,濟物萬戶申在元竝中考施行。美錢僉使康漢俊,保山別將車勉翼,竝下考施行,何如?傳曰,允。
又以兵曹言啓曰,大峴別將李喜天,以三年窠邊將,兩次褒貶居中,其不職可知,依例罷黜,何如?傳曰,允。
又以備邊司言啓曰,廣州留守金履載報請本府補賑人等論賞,依昨年例,自本司稟旨施行矣。酬賞旣有昨年已施之例,分付銓曹,使之與他道補賑人,一體稟處施行,何如?傳曰,允。
又以右邊捕盜廳言啓曰,日前臣廳行首軍官李元亨,因公往來之際,別監鄭龜得·金德允·千時謙·車順行等四人,逢着於街路,挾一私憾,裂破衣冠,揮曳踏蹴,頭面破傷,流血淋漓,擧措乖悖,聽聞駭然。掖隷之無敢作挐,前後飭敎,何等截嚴,而終不懲戢,恣意行惡,揆以法綱,在所嚴勘,而況元亨卽曾經司謁也。雖以渠輩言之,前日管領,事面自別,而如是犯手,少無顧藉,尤爲痛駭。此若置而勿問,其縱恣蔑法之習,將有無所不至之慮。上項作挐別監等四人,竝令該曹照法勘處,何如?傳曰,允。
又以刑曹言啓曰,謹依下敎,貿易物種奪去之漢城府禁吏金鍾述,禁隷池德信·朴東秀等,捉來嚴査,則鍾述所供內以爲,渠與禁隷各處譏詗之致,執捉貿易物種時,初不同參,亦未目擊,而身爲當牌書吏,焉敢曰不知?不察不飭之罪遲晩云。德信·東秀所供內以爲,渠等得聞泮中私屠之說,往待于泮峴,今曉罷漏後,泮人李大宜,果爲領來一負肉,而旣無宮奴之同來,亦無稱子件記。故只謂私屠,同爲執捉,則泮人亦不言供上物種,故初不意到於貿易,而仍奪一塊肉種,至於呈課。今於査實之下,雖非故犯,豈敢發明,未察誤捉之罪遲晩云矣。渠輩分疏之說,何足取信?事體所在,極爲駭痛。謹按律文,則大典通編禁制條,有曰,禁吏憑依橫拿者,杖一百,大明律營造條有曰,供奉御用之物,加二等。鍾述等依此律,杖七十徒一年半照勘,鍾述江原道金城縣,德信黃海道遂安郡,東秀公忠道黃澗縣定配所,待無故日各決杖,押送配所之意,敢啓。傳曰,知道。
上在慶熙宮。停常參·經筵。
開東有霧氣。
大殿誕日,內閣·政院·玉堂·朝廷二品以上·六曹堂上·奉朝賀單子問安。答曰,知道。中宮殿,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。
傳于金陽淳曰,政官牌招開政。
有政。吏批,行判書洪奭周,參判金道喜進,參議李魯秉牌不進,行都承旨金陽淳進。以李魯秉爲兼輔德,朴齊聞爲左尹,南履炯爲兵曹參知,柳相祚爲知經筵,洪羲瑾爲同春秋,李在臣爲兵曹佐郞,李齊楠爲敬陵令,任秀龍爲校書校理,尹致謙爲慶州府尹。錦陽君單朴齊聞,江華留守單金邁淳,今加嘉善加資事承傳。左尹金熙華,今超資憲加資事承傳。前郡守南宮,前縣監李敏坤,已上今加通政加資事承傳。
兵批,判書沈能岳,參判李基栽病,參議李毅遠入直進,參知未差,同副承旨兪星煥進。以金光昱爲南固別將。大護軍金熙華,護軍金基常,副護軍趙秉常·李敦榮·洪穉圭·南履懋·李寅敎·崔粹俊,以上竝單付。都摠管單金熙華,兼鎭撫使單金邁淳,寶化權管單許得。
吏批,再政。左尹單鄭基一,右尹單朴齊聞。
以吏曹參議李魯秉牌不進罷職傳旨,傳于金陽淳曰,只推。
鄭鴻慶,以奎章閣言啓曰,箋文封進,事體甚重,而原任直閣慶州府尹金邁淳,今此誕日,箋文不爲封進,誠極未安。從重推考,何如?傳曰,允。
兪星煥,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
上在慶熙宮。停常參·經筵。
尹聲大啓曰,行大司憲宋冕載,掌令許結,持平李殷相呈辭,執義朴宗吉未肅拜,掌令朴基旭,持平金養默在外,監察茶時之意,敢啓。傳曰,知道。
又啓曰,左副承旨李穆淵今日不爲仕進,卽爲牌招,何如?傳曰,允。
傳于尹聲大曰,日熱如此,輕囚放釋。
尹聲大啓曰,臣聲大敬奉聖敎,馳往義禁府,取考囚徒案,則時囚罪人吳準常,以內禁將,肅單晩時來呈罪,李儒龍以礪山府使,敗船地界不分明報營罪,係是輕囚,故竝依傳敎放送。仍往典獄署,取閱囚徒案,則結案罪人二名,殺獄罪人十六名,御寶僞造罪人一名,私鑄錢罪人一名,俱是重囚,故竝爲仍囚。此外不參初試冒赴會試,科場用情罪,與未及發配者合八名,不可以輕囚論,一體仍囚。其餘各司雜犯,招引人物,他錢不報,强奸未成,酗酒作挐,行惡閭里,毆打人物等罪人洪範達·崔召史·宋召史·李聖伊·朴順元·林鍾浩·金士吉·朴東復·鄭仁孫·盧漢柱·崔普良·婢容廉·申承顯·洪秀鍾·鄭貴得·金德潤·千時謙·車順行·文光喆·金喜璿·全慶天·朴弘源·金大順·閔鍾完·金光榮·李儒珍·朴聖喆·婢順分·金敬福·崔景福·崔成仁·李舜榮·金宗烈·朴東旭·崔守康·婢二月·金俊完·姜命圭·閔得孫·尹光希·崔日起等四十一名,係是輕囚,故竝依傳敎放送之意,敢啓。傳曰,知道。
又啓曰,行都承旨金陽淳,行左承旨朴永元不爲仕進,左副承旨李穆淵牌不進,右副承旨鄭鴻慶式暇,同副承旨兪星煥受由在外,院中只有臣一人,伴直無人。行左承旨朴永元,所當牌招,而拘於廳規,不得請牌,何以爲之?敢稟。傳曰,牌招。
以左副承旨李穆淵牌不進罷職傳旨,傳于尹聲大曰,只推。
尹聲大啓曰,行都承旨金陽淳,左副承旨李穆淵不爲仕進,行左承旨朴永元牌不進,右副承旨鄭鴻慶式暇,同副承旨兪星煥受由在外,院中只有臣一人,伴直無人。左副承旨李穆淵旣有只推之命,更爲牌招,何如?傳曰,允。
又啓曰,行都承旨金陽淳,行左承旨朴永元不爲仕進,左副承旨李穆淵再牌不進,右副承旨鄭鴻慶式暇,同副承旨兪星煥受由在外,院中只有臣一人,伴直無人。行左承旨朴永元,所當牌招,而拘於廳規,不得請牌,何以爲之?敢稟。傳曰,牌招。
傳于尹聲大曰,近來承宣,占便太甚,無端違牌,看作能事,而至於伴直之牌,終不入來,致煩酬應,萬萬駭然。知申與坐直及受由在外,式暇外,違牌承旨一竝罷職,前望單子入之。
承旨前望單子入之,趙秉常·韓鎭㦿落點。
尹聲大啓曰,伴直無人,新除授右副承旨趙秉常,卽爲牌招,何如?傳曰,允。
以左副承旨李穆淵再牌不進罷職傳旨,傳于尹聲大曰,只推。
尹聲大,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以都摠府言啓曰,副摠管朴潤榮,以摠戎中軍,本營諸將官射會監試事,南別營晝仕出去之意,敢啓。傳曰,知道。
大護軍金熙華疏曰,伏以,臣伏奉恩旨,以臣爲都摠府都摠管者,繼以有加資之命,臣始也惝怳,終焉懍惕,五內失守,罔知措躬之所也。仍伏念,臣庸庸陸陸,百不猶人,釋褐四十有四年,偏蒙恩造,輥到宰列,涯分旣溢,至願已足,復安有一步進就之望,而今玆卿月特簡,又何爲濫及於臣身也?顧臣所授之階,班絶庶僚,位逼公孤,苟非望實俱備,資歷素優者,莫宜居之,其委寄之重,體貌之尊,尤不可人人而冒昧承當者也。雖古之名臣碩輔,莫不逡巡却顧,則況如臣無似,顧何嘗彷彿於是,而乃有此誤恩之曠絶也?夫陞品,重典也,正卿,峻秩也,上不可以濫授,下不可以冒據者,審矣。鵜梁之譏,猶屬臣身,固不足恤,而在聖朝用人之道,不當苟且之若是也。參倚左右,踧踖靡遑,玆敢猥陳衷懇,仰瀆崇嚴。伏乞聖明,俯賜鑑諒,亟收臣新授資秩,俾公器重而私分安焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
藥房都提調沈象奎,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,兼戶曹判書趙萬永,以點檢事,明日西江出去矣。兼帶訓鍊大將所佩命召,何以爲之?敢稟。傳曰,仍佩往來。
尹聲大啓曰,事變假注書崔在燁身病猝重,勢難察任,今姑改差,何如?傳曰,允。
崔在燁改差,代以卓宗述爲事變假注書。
趙秉常啓曰,行大司憲宋冕載,執義朴宗吉,掌令許結,持平李殷相牌不進。掌令朴基旭,持平金養默在外,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于趙秉常曰,只推。
以慶尙監司徐憙淳狀啓,玄風縣監鄭煥義遭父喪事,傳于鄭鴻慶曰,令該曹口傳差出,催促下送。
吏曹口傳政事,以朴在皥爲玄風縣監。
鄭鴻慶,以內醫院都提調意啓曰,提調金學淳今日問安,不爲仕進,卽爲牌招,何如?傳曰,允。
又以吏曹言啓曰,今日本曹褒貶坐起時,堂上不可不備員,而參判金道喜病不來,令政院牌招,以爲同參開坐之地,何如?傳曰,允。
又以吏曹言啓曰,曹所屬宗簿寺·司饔院官員等矣,今春夏等褒貶等第,當爲磨勘,而俱因提調有故,限內不得磨勘之意,敢啓。傳曰,知道。
又以吏曹言啓曰,今日本曹褒貶坐起時,考見諸道褒貶啓本,則果川縣監金宇鉉,以處事胡遽,不審難恕爲目,砥平縣監鄭祉榮,以邑非賑捄,民何騷擾爲目,玉果縣監韓致定,以曷以釐糴,須先束薪爲目,大同察訪徐道裕,以郵屬益恤爲目,則俱宜置下考而置諸中考。陰竹縣監李重,以小失何評爲目,泰安郡守柳謙喆,以變祟奸猾,戒勗寬猛爲目,平澤縣監李海善,以且勉束嚴爲目,淸安縣監李思默,以虞憂也存,商略則好爲目,石城縣監趙鼎休,以檢錯緣疎爲目,潭陽府使曺錫玄,以弊有未察爲目,龍安縣監林貞鎭,以訟失偶爾爲目,德源府使李完敏,以何責釐捄爲目,嘉山郡守柳亨植,以檢費宜察爲目,則俱宜置中考,而置諸上考,殊無嚴明殿最之意。五道道臣,竝推考警責。果川縣監金宇鉉,砥平縣監鄭祉榮,玉果縣監韓致定,大同察訪徐道裕竝罷黜。潭陽府使曺錫玄,德源府使李完敏,泰安郡守柳謙喆,嘉山郡守柳亨植,陰竹縣監李重,平澤縣監李海善,淸安縣監李思默,石城縣監趙鼎休,龍安縣監林貞鎭,竝中考施行,何如?傳曰,允。
趙秉常,以兵曹言啓曰,今六月十七日武臣堂上祿試射,以後日退行事,草記蒙允矣。今二十一日設行,而試官望備擬以入之意,敢啓。傳曰,知道。
又以備邊司言啓曰,前京畿監司朴岐壽擧條以爲,瓦署別提金華國旣以昨年補賑,得除見職,今又米租太合二千石來納,前後出義,俱爲嘉尙,請令廟堂稟處矣。日前因廣留所報,本府補賑人,旣以令該曹稟施仰請,蒙允矣。此亦無異同,使之一體稟處之意,分付銓曹,何如?傳曰,允。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙秉常啓曰,來二十五日朝參日次矣,敢稟。傳曰,停。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于尹聲大曰,知申與同副承旨許遞,前望單子入之。
承旨前望單子入之,李奎鉉·李根中落點。
以承旨前望,傳于趙秉常曰,李根中蕩滌敍用。
尹聲大啓曰,新除授同副承旨李根中,卽爲牌招,何如?傳曰,允。
又啓曰,新除授同副承旨李根中,時在京畿楊州地,斯速乘馹上來事,下諭,何如?傳曰,允。
鄭鴻慶啓曰,行大司憲宋冕載,執義朴宗吉,掌令許結,持平李殷相牌不進,掌令朴基旭,持平金養默在外,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于鄭鴻慶曰,只推。
以京畿監司申在植狀啓陰竹縣民家頹壓事,傳于尹聲大曰,聞甚矜慘。元恤典外,別加顧助,卽爲奠接事,分付。
禮曹,來八月初六日,行社稷大祭親傳香,取稟。奉敎敬依。
禮曹,來八月初四日,行景慕宮秋享大祭親傳香,取稟。奉敎敬依。
韓鎭㦿,以兵曹言啓曰,今六月二十一日武臣賓廳講書日次,而中日相値,不得爲之之意,敢啓。傳曰,知道。
檢閱徐憲淳疏曰,伏以,臣與同春秋臣萬淳,有從兄弟應避之嫌矣。揆以格例,在下當遞。伏乞聖明,亟賜遞改臣所帶職名,俾公格存私分安焉。臣無任云云。省疏具悉。疏辭下該曹稟處。
吏曹啓目粘連,觀此藝文館檢閱徐憲淳上疏,則以爲,,臣與同春秋臣徐萬淳,有從兄弟應避之嫌,揆以格例,在下當遞,亟賜遞改臣所帶職名亦爲白有臥乎所,相避之法,在下當遞是白乎矣。史官春秋法不得減下是白如乎,同春秋徐萬淳,似當許遞是白乎矣。宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
上在慶熙宮。停常參·經筵。
藥房都提調沈象奎,提調金學淳,副提調李奎鉉啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓鎭㦿曰,下直閫帥入侍。
備忘記,黃海水使李義權下直,長弓一張,長箭一部,片箭一部,筒兒一箇賜給。
鄭鴻慶啓曰,行大司憲宋冕載,執義朴宗吉,掌令許結,持平李殷相牌不進,掌令朴基旭,持平金養默在外,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于鄭鴻慶曰,只推。
甲午六月二十二日卯時,上御興政堂。藥房入診,下直閫帥同爲入侍時,都提調沈象奎,提調金學淳,副提調李奎鉉,假注書趙秉恒,記事官曺雲承·洪說謨,待敎金學性,右承旨韓鎭㦿,假注書嚴錫履,黃海水使李義權以次進伏。醫官崔遠基·李亨基·金景球·鄭檍進伏楹外訖。象奎等起伏奏曰,見今時候正當暑節,而庚炎轉甚,夜候猶熱,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。殿宮氣候皆爲一樣矣。象奎曰,暑濕行令,節宣宜愼,醫官已爲待令,使之入診,何如?上可之。象奎曰,醫官鄭檍,曾爲渠之親病而斷指,左手指有傷痕矣。在前醫官之入診,如有似此之事,則必先稟達,故玆以提達矣。上曰,唯。遠基等以次診候訖,退伏奏曰,脈候左右三部調均矣。象奎曰,湯劑當爲議定乎?遠基等曰,脈候安靜,雖當暑濕之節,別無形現之候矣。湯劑進御,待後日次,更議進止,似好矣。命醫官先退。遠基等先退。象奎進前奏曰,臣今適登筵,有所仰達者矣。內資寺直長李晩晃,義盈庫直長申在晉,俱以再昨年補賑人,七品實職加設權付,待仕滿陞付六品實職矣。今已仕滿,當於都政陞六,而此與他序陞者有異,聞銓曹以排望爲難云,依初付七品時例,使之單付,而今番補賑論賞中,如又有當爲七品職或六品職人,則亦依前加設單付,以爲待實窠,次次區處。兵批亦有當爲差送邊將者,而薄窠則有非施賞之意,見窠難以排擬,除非瓜近邊將,作窠差送,承傳或廟堂啓稟,則該曹無得輒爲擧行云。此亦依已例,使之作窠擬入恐好,故敢達矣。上曰,依爲之。出擧條象奎曰,頃因安山·振威兩邑倅罷拿事,畿伯狀啓,以重囚逃失邑守令,依殿牌作變,松田失火例勿罷,限滿未捕之當等殿最,措語降考事,纔有草記定式,竝請兩邑倅分揀,特仍蒙允行會矣。日前該道殿最兩守令,竝不降考,旣爲定式,輒此違越,事甚駭惑。所當重施警責,而豈或以其仍任,認以令前而然乎?雖其如此,亦未免疎失,當該磨勘道臣,從重推考,兩守令分付銓曹,降考施行,何如?上曰,依爲之。出擧條象奎曰,惠廳堂上有闕之代,漢城判尹李止淵差下,使之察任,何如?上曰,依爲之。出擧條上命大臣就座,閫帥進前。義權進前,承命奏職姓名訖。命義權先退。鎭㦿曰,閫帥宣諭,何以爲之乎?上曰,出去擧行,可也。上命大臣先退。仍命退,諸臣以次退出。
上在慶熙宮。停常參·經筵。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,今六月二十五日都目政事爲之之意,敢啓。傳曰,知道。
趙秉常啓曰,卽者兼弼善徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓鎭㦿啓曰,卽伏見南兵使李應植今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
又啓曰,卽伏見南兵使李應植褒貶啓本,則前營將永興府使洪遠謨之謨字,以模字書之。奏御文字,何等審愼,而如是疎忽,事甚未安。推考,何如?傳曰,允。
鄭鴻慶啓曰,行大司憲宋冕載,執義朴宗吉,掌令許結,持平李殷相牌不進。掌令朴基旭,持平金養默在外,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于鄭鴻慶曰,只推。
趙秉常,以侍講院言啓曰,兼弼善徐有贊入直矣,以其親病,陳疏徑出,上番闕直,事甚未安。輔德·文學未差,兼輔德李魯秉,弼善尹滋耕,兼文學尹興圭,竝卽牌招,推移入直,何如?傳曰,允。
鄭鴻慶,以義禁府言啓曰,定配罪人徒流以下,判義禁就議大臣原案中,區別付標以入事,命下矣。謹依傳敎,臣在昌就議於左議政沈象奎,則以爲,本府徒流竝不過三十人,別無可以區別付標者,故竝不付標以入之意,敢啓。傳曰,知道。
又以刑曹言啓曰,今六月初一日,傳曰,京外定配罪人贓官及逋吏三百石以上,其他情犯緊重外,徒流以下,判義禁與刑曹判書就議大臣,原案中區別付標以入,以爲疏放之地。自本道道內發配者,亦令道臣一體施行事,分付各道道臣事,命下矣。謹依傳敎,就議大臣,詳考配案,徒年罪人罪犯稍重者外,竝爲疏放。私掘未至棺露棺,移置移埋罪人所犯絶悖者外,亦皆付標,而一掘五塚以上,竝不擧論。殺獄酌處罪人,限以辛卯十二月以前,干犯原謀等罪人,限以壬辰十二月以前,而參考本獄之情犯,區別分類,負逋罪人,量其所逋之多寡,參以到配之久近,而穀至三百石,錢近九百兩者,亦不擧論。外此雜犯諸罪人,參閱罪犯之輕重,可合疏放者,付籤配案,別具啓目,恭俟上裁。至於因傳敎定配罪人平安道一名,全羅道二名,慶尙道一名,配案初無罪目,放仍間無以擬議,亦依丙戌年例,別單列錄,竝此書入之意,敢啓。傳曰,知道。付籤竝放。
以義禁府徒流案,傳于韓鎭㦿曰,李膺緖·柳學勉·韓應良·李會彬·徐冀輔·具載鳳·權道毅·徐衡輔·浪大順·李祉亨·金尙一·李應信·元始萬,放。
韓鎭㦿,以御營廳言啓曰,因禮曹草記,健元陵·顯陵·泰陵·康陵·穆陵·徽陵·崇陵·惠陵·元陵局內捉虎事,本廳善放砲手五十名,將校率領,另飭出送矣。多日行獵,終無虎跡,今姑撤還,何如?傳曰,允。
兼弼善徐有贊疏曰,伏以,臣於持被之中,卽接家信,則臣之老父,猝患暑癨,寒熱交攻,元氣從以凜綴,食飮全却,刀圭難以責效,轉側須人,症頗不輕。臣自聞此報,方寸如煎,按住不得,忙陳短章,徑出禁扄。伏乞聖慈,俯垂鑑諒,卽命有司,亟遞臣所帶之職,以便救護,仍治臣擅離之罪,以昭法紀,千萬幸甚。臣無任云云。省疏具悉。爾其勿辭救護。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,惠山僉使具鏘和下直,長弓一張,長箭一部,片箭一部,筒兒一箇賜給。
趙秉常啓曰,卽者檢閱曺雲承,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
鄭鴻慶啓曰,行大司憲宋冕載,執義朴宗吉,掌令許結,持平李殷相牌不進,掌令朴基旭,〈持平〉金養默在外,監察茶時之意,敢啓。傳曰,知道。
以執義朴宗吉,掌令許結,持平李殷相,司諫柳幼麟,獻納李在鶴,正言李竣祜·韓宓履牌不進罷職傳旨,傳于鄭鴻慶曰,只推。
以兼輔德李魯秉牌不進罷職傳旨,傳于趙秉常曰,只推。
趙秉常,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,因大臣筵奏,安山·振威兩邑守令,分付銓曹,降考施行事,允下矣。安山郡守金原淳,振威縣令李儒勝,竝中考施行,何如?傳曰,允。
又以吏曹言啓曰,今六月二十八日行健陵忌辰祭,典祀官兼大祝,前校理徐念淳塡差,而時無職名,令該曹口傳付軍職,何如?傳曰,允。
兵曹口傳政事,副司果單徐念淳。
鄭鴻慶,以義禁府言啓曰,本府徒流案中江原道鐵原府徒二年半定配罪人李膺緖,平海郡徒三年定配罪人韓應良,襄陽府徒一年半定配罪人徐冀輔,三陟府徒三年定配罪人李會彬,徒一年定配罪人柳學勉,公忠道西原縣卽其地限二年半定配罪人具載鳳,鎭川縣徒一年半定配罪人權道毅,黃海道遂安郡徒二年半定配罪人徐衡輔,長淵縣徒三年定配罪人浪大順,平安道渭原郡遠配罪人金尙一,博川郡遠配罪人元始萬,价川郡竄配罪人李應信,全羅道智島島配罪人李祉亨等名下,放字啓下矣。竝卽放送事,分付各該道道臣之意,敢啓。傳曰,知道。
吏曹啓目粘連,觀此廣州留守金履載畢賑狀啓,則補賑人黃海道康翎居前中軍盧之㶅,平安道成川居幼學李亮祚,各納錢八千兩。平壤居幼學金龍勳納錢五千兩。嘉善李景淵·許塤·張顯羽·黃濟鉉,各納錢一千二百兩。次第辦穀,賑得繼巡,糶亦接續,數萬民命之延活,實賴於是,其效固不少,其義殊可尙,今此論賞,亦照旣往之例,用爲後來之勸,恐不可已是如爲白有臥乎所。盧之㶅昨年補賑,旣蒙中軍差送之典,而今玆捐納,比前尤多,援照已行之例,合施守令之除是白乎矣。第念牧民之官,所係不輕,昨年所行,係是一時權宜,有非可以視同恒典,循例直請者是白如乎,先施加資之典,更以善地中軍,待窠差送,恐爲合宜是白乎旀。李亮祚依他道已施之例,六品職待窠調用,金龍勳所納,亦甚不些,依昨年京畿補賑人李晩晃等例,七品職調用爲白乎旀。李景淵·許塤·張顯羽·黃濟鉉,竝當施以實職除授之典是白乎矣。竝只係干恩賞,臣曹不敢擅便,上裁,何如?啓依回啓施行爲良如敎。又啓目粘連,觀此京畿監司朴岐壽畢賑狀啓及別單,則補賑人平壤前別提金華國納米一千石,太二百石,租八百石。中和幼學金仁達納錢八千兩。京居前司果孫應俊納錢四千兩。洪原前五衛將崔奎遠納錢三千兩。靈岩前衛將孫景瑞納米一百三十石,錢一千五百兩。鳳山前司勇梁道邦納錢二千兩。南陽折衝禹奉成,納錢一千五百兩是如爲白有臥乎所,各人所納,雖有多寡之差殊,而出義補賑,俱極嘉尙,不可無酬奬激勸之典是白如乎。金華國段,昨年補賑,旣除六品之職,而今番願納,又居一道之最,前後出義,俱極嘉尙。援照已例,合除守令是白乎矣。補賑之人,特除守牧,蓋出一時之權宜,有非可以視作常典,循例仰請者,姑先以常當實職待窠調用爲白乎旀。金仁達段,其所願納,亦爲夥然,依昨年金華國已施之例,六品實職,卽爲調用爲白乎旀。孫應俊·崔奎遠·孫景瑞·梁道邦·禹奉成所納,亦俱不些,而孫應俊係是正科出身,且徑六品軍銜,西班六品職待窠調用,恐爲合宜是白乎旀。梁道邦昨年補賑,旣蒙先付司勇之典,而今番所納,又如昨年之數,似當施以陞付司果,待窠調用之典是白乎旀。禹奉成施以實職除授之典,崔奎遠·孫景瑞,俱已經實職,似當施以邊將除授之典是白乎矣。竝只係干恩賞,臣曹不敢擅便,上裁,何如?啓依回啓施行爲良如敎。又啓目粘連,觀此慶尙監司徐憙淳畢賑狀啓及別單,則公賑邑尙州牧使趙基復,施措方便,撫摩得宜,蠲除而懷之,賙賑而濟之,回咷爲笑,民忘其歉,穀包之自備,猶屬餘事,民命之全活,寔最一路是如爲白有臥乎所,取考成冊,則其所自備各穀,爲一千九十餘石,道啓褒詡,旣甚勤渠,穀物自備,又爲最多,似當施以璽書表裏賜給之典是白乎旀。開寧縣監金在敬,爲治慈惠,做事安詳,抄飢之初,無濫無漏,分賑之際,必精必準,誠力所到,窮民賴活,而蠲除官用,爲民紓力,靡不庸極。災民懷保之效,實有加於捐廩補賑是如爲白有臥乎所,取考成冊,則自備各穀爲二百八十餘石,而道啓旣以懷保之效,加於捐廩爲辭,則自備多少,有不必論,似當施以陞敍調用之典是白乎旀。私賑邑星州牧使吳顯相,當初抄飢,已極精詳,向後賙賑,亦甚優厚,不煩公穀,民無捐瘠,闔境賴安,聲績蔚然是如爲白乎旀。救急邑永川郡守李彙寧,以積弊之局,承荐歉之餘,悉心撫字,竭力施措,抄飢而窮蔀無漏,分賑而實惠遍及,闔境晏如,民頌藹蔚是如爲白有臥乎所,政績旣如是茂著,允合褒賞是白乎矣,旣非公穀,例不得論賞,竝只置之爲白乎旀。各邑願納人慶州敬順王廟參奉金思奎,納錢八千兩,均俵各邑,又出皮牟一千石,分俵於慶州·大丘等邑。安義前引儀孟道性,曾於乙亥,納租一千三百餘石,而又於今年納租二千石於本邑。尙州嘉善吳德秀,納租一千石於本州。金山閑良片章宇,納租三百十七石,錢一千兩於本邑,各人所納,雖有多寡之不同,而出義捐貲,俱合褒勸是白如乎。金思奎兩條所納,洽滿萬金,尤不可無別般酬奬之擧,依昨年京畿補賑金華國例,六品職卽爲調用爲白乎旀。孟道性所納,亦爲不些,依昨年京畿李晩晃等例,七品職調用,吳德秀施以邊將除授之典,片章宇施以賞加後實職除授之典,恐爲合宜是白乎旀。巨濟幼學李右權願納錢三百兩,貿牟一百石,當依事目,施以帖加成給之典是白乎矣。係是士人,置之,郞階帖成給爲白乎旀。開寧閑良李根晦·朴振光願納租各七十五石,淸河幼學郭東鎭,義興閑良林五得·黃有千·金啓運願納租各七十石,義寧幼學金禹相願納錢二百兩,貿租五十石,以上七人,竝依事目,施以限十年烟役勿侵之典是白乎矣。其中郭東鎭·林禹相,乃是士人,郞階帖成給爲白乎矣。竝只係干恩賞,臣曹不敢擅便,上裁敎是白乎旀。彌助項僉使金春復自備救急租爲五百餘石,蠲除民役,助給農糧,錢爲一千餘兩,一鎭窮民,賴以濟活,殫竭誠力,實甚嘉尙是如爲白乎旀。密陽驛吏金禹權願納錢四百兩是白乎矣。邊將論賞,驛吏頉役,俱非臣曹所管,令兵曹稟處,何如?啓依回啓施行爲良如敎。又啓目粘連,觀此公忠監司趙秉鉉畢賑狀啓及取考成冊,則公賑邑中大興郡守韓璵,牙山縣監金鎭華,殫竭誠力,恪守精約之規,優得措處,擧無捐瘠之患,克體分憂,俱極嘉尙是如爲白有臥乎所,兩邑守令之實績,俱合褒賞,而考見其自備穀數,則牙山爲三百餘石,大興爲一百餘石,參考已例,似當施以兒馬賜給之典是白乎旀。私賑邑忠州牧使金祖淵,自備各穀爲四千一百餘石,數爻之多,甲於一路,誠極嘉尙是白乎矣,私賑邑不得請賞,已成近例,置之爲白乎旀。願納人京居前懿昭墓守衛官金禹鉉,願納六千兩於報恩官。全羅道靈巖居嘉善曺有振,納錢三千兩於公州官。慶尙道星州居前衛將裴長浩,納錢二千兩於淸州官。安東居前同知權永度,京居出身崔德元,各納錢一千二百兩於文義官。平安道義州居前五衛將郭昌根,亦納錢一千兩於文義官。右項六人,旣非本道之民,初無救助之責,而出義捐貲,拯活衆命,其在激勸之道,合施優異之賞。金禹鉉則補賑之數,比他特多,且是曾有職名之人,不可無拔例褒勸之典。依昨年京畿補賑人金華國例,六品實職,待窠卽爲調用爲白乎旀。曺有振所納數爻,亦爲不些,似當施以邊將除授之典是白乎旀。裴長浩已經實職,一體施以邊將除授之典是白乎旀。權永度·崔德元·郭昌根,竝施賞加之典,恐爲合宜是白乎旀。稷山嘉善李周恒納租二百石,錢二千兩。泰安前衛將金在厚納租一百石,錢一千二百兩。沃川幼學金一麗,報恩嘉善安太平,各納錢一千二百兩。已上四人,亦竝依事目,施以實職除授之典是白乎矣。其中金一麗乃是士人,依年前定式,先付司勇,待窠調用是白乎旀。金在厚已經實職,似當施邊將除授之典是白乎旀。沃川嘉善金慶仁,納錢一千兩,依事目施以賞加資之典爲白乎旀。保寧嘉善田學賢,納租三百石,靑陽鄕品金三錫,納租一百八十石,崔在達納租一百三十石,大興鄕品崔履福·張文哲·張振壽,瑞山嘉善高良得,西原通政崔喜昌,各納租一百石。泰安鄕品全鳳鉉,洪州前五衛將表尙寬,各納錢三百兩。稷山鄕品吳在寬,藍浦閑良崔泰萬·朴禹廈,各納錢二百兩。稷山鄕品金基賢,洪州嘉善全汝郁,定山鄕品金明喜·金鍾應,各納錢一百五十兩。瑞山嘉善趙貴錫,納租四十六石,錢二百三十三兩。以上八人,竝依事目,施以帖加成給之典是白乎矣。其中表尙寬,係是朝官,置之,令本道從厚施賞爲白乎旀。海美嘉善朴萬鎭,納租九十石。黃澗幼學李琉,納租八十石。沔川鄕品姜龜周,納租七十石。瑞山嘉善洪鳳樹,納租六十八,石錢八兩。庇仁鄕品宋宜濂·崔東權·林時茂,各納租六十石。黃澗幼學南錫泰,納租五十四石。忠州幼學黃錫基,納租五十二石。大興鄕品崔章憲,沔川閑良全東汝,石城鄕品姜秉銓,洪州鄕品金基七,鴻山鄕品金五鼎·徐光瑀·趙宗祿,各納租五十石。已上十六人,依事目,施以限十年烟役勿侵之典是白乎矣。其中李琉·南錫泰·黃錫基,乃是士人,郞階帖成給爲白乎矣。竝只係干恩賞,臣曹不敢擅便,上裁敎是白乎旀。延豐驛人陰德潤,係是驛屬,令兵曹稟處,何如?啓依回啓施行爲良如敎。
判尹李止淵疏曰,伏以臣卽迂疎一措大耳,聞見固陋,不能量物而識務,心計麤率,不能鉤細而耐煩,鹵材鈍根,百無寸長,而至於理財一事,尤萬萬非所論。家居而未嘗領會於調度,官守而亦昧句檢於文簿,贏絀準駮,初不知爲何事,一家一官之小,而尙若是其難辦,將何以掌一國之賦,行有司之責乎?雖畀之以富厚完實之局而使之出入惟謹而已,必將茫無頭緖,坐致罅漏,況惠局貌樣,以前惠堂疏觀之,槪知其弩末竿頭矣。連歲荐荒,京外俱罄,引繩將絶,胥溺在卽,都民之命脈,百司之策應,惟惠局是恃,今焉竝與惠局而至此,此實莫之然而然,言之良覺哀痛。若非材智强幹,擔當時務者,實無以彌綸牽補,而反使如臣者,苟然充數,而欲望其捱過,此豈理也哉?財竭旣如此,任人又如此,國計到此,尤將如何?顧臣無似,偏被恩造,前後踐歷,無一報效,苟可以殫竭誠力,少有裨補,則何敢爲辭勞避事之計,而其奈責聾瞽以視聽,實是行不得,何哉?左右思量,堪承無路,玆敢披瀝衷懇,仰瀆崇嚴。伏乞聖慈,俯垂鑑諒,特遞臣惠局之任,回授可堪之人,俾民國無至狼狽焉。臣無任云云。答曰,省疏具悉。卿其勿辭察任。
檢閱曺雲承疏曰,伏以臣卽接家信,則臣母素患蛔積之症,當此暑濕之節,宿病新祟,闖發沈劇,家僮踵至,促臣歸視。臣聞報焦煎,按住不得,玆敢忙陳短章,徑出禁扄。伏乞聖慈,俯垂矜諒,遞臣職而治臣罪,以便救護,以肅朝綱焉。臣無任云云。省疏具悉。爾其勿辭救護。
上在慶熙宮。停常參·經筵。
藥房提調金學淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
傳于鄭鴻慶曰,檢校直閣李景在馳詣健陵,奉審摘奸,仍詣顯隆園·華寧殿,一體奉審以來。
以檢閱朴齊憲·徐憲淳牌不進罷職傳旨,傳于鄭鴻慶曰,只推。
鄭鴻慶啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
鄭鴻慶,以吏曹言啓曰,今都目大政時,本曹堂上不可不備員,而參判金道喜,參議李魯秉,俱爲病不來,令政院牌招,以爲同參開政之地,何如?傳曰,允。
傳于鄭鴻慶曰,每政飭諭,視爲文具,未免上下相蒙之歸,良用慨然。初仕守令之擇差,何時不關重,而今日急務,莫先於此。振拔淹滯,收拾人才,有國大政,而尤切於目下。竝以此意,分付兩銓,另意對揚。至於忠臣·淸白吏子孫,西北·松都人,軍功人,朝家之尤所當念,亦爲加意收用,俾無向隅之歎事,一體分付。
傳于鄭鴻慶曰,朝家旣成言於遠人矣。今於事過之後,不爲從願酬賞,便是失信也罔民也,寧有如許國體乎?補賑人之當初守令·邊將自願者,竝依願施行事,分付兩銓。
傳于鄭鴻慶曰,雖非親政,注書·尙瑞院官員,依例陞六。
趙秉恒陞六,代以申錫愚爲假注書。
嚴錫履陞六,代以金應均爲假注書。
申錫愚在外,代以金洙根爲假注書。
韓鎭㦿啓曰,假注書金應均時無職名,令該曹依例付軍職,冠帶常仕,何如?傳曰,允。
傳于鄭鴻慶曰,在外承旨許遞,今日政差出。
傳于鄭鴻慶曰,玉堂·臺諫·春坊竝許遞,今日政差出。
傳于鄭鴻慶曰,吏曹參議許遞,今日政差出。
傳于鄭鴻慶曰,中官李允吉·金允光·朴光錫竝加資。
鄭鴻慶啓曰,玉堂上下番俱空,事甚未安。今日政新除授玉堂,竝待下批牌招,以爲推移入直之地,何如?傳曰,允。
又啓曰,春坊上下番俱空,事甚未安。今日政新除授春坊,竝待下批牌招,以爲推移入直之地,何如?傳曰,允。
有政。吏批,行判書洪奭周進,參判金道喜進,參議金興根牌不進,左副承旨鄭鴻慶進。啓曰,今都目大政,各岐仕滿應遷者相避及未準朔監察·禁府都事,戶曹·刑曹·工曹·漢城府郞官,平巿署官員·五部令,各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞敍,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以成載濩爲活人別提,李龍在爲氷庫別提,金大淵爲瓦署別提,宋欽成爲江西縣令,李秉孝爲永同縣監,內資主簿單李晩晃,引儀單申在晉,已上補賑人仕滿單付事承傳。姜麟岳爲兵曹佐郞,崔致常爲直講,宋在烈爲軍器主簿,洪命周爲知經筵,李祖榮爲刑曹參議,趙秉憲爲獻陵直長,鄭天和爲內資直長,李用觀爲平巿直長,吳光默爲造紙別提,李胤愚爲工曹正郞。又啓曰,宣川府使今當差出,而本府以防禦重地,不可不擇差,他道守令,竝擬,何如?傳曰,允。以金學淳爲同春秋,李濟完爲宣川府使,申從鎬爲鐵原府使,李玄升爲三水府使,李緯坤爲長津府使,吳基默爲引儀,朴邠壽·姜爲禁府都事,朴來鼎爲司饔奉事,李綱峻爲監察,林基洙爲大同察訪,文璹爲銀溪察訪,李儒冕爲玉果縣監,趙星鎭爲河陽縣監,李秉植爲靑陽縣監。又啓曰,臺諫·玉堂·春坊今當差出,而擬望之人乏少,外任竝擬,何如?傳曰,允。以金興根爲吏曹參議,徐耕輔爲大司憲,李正耆爲大司諫,金大坤爲執義,金致一爲掌令,知春秋單金學淳。
鄭鴻慶,以吏批言啓曰,新除授參議金興根,令政院牌招,以爲同參政事之地,何如?傳曰,允。
又以吏批言啓曰,今番補賑論賞中,如有當爲七品職或六品職人,則依例加設單付事,大臣筵奏蒙允矣。七品職則以內資寺直長,義盈庫直長加設,六品職則通禮院引儀二窠,內贍寺主簿,司圃署別提加設,竝單付以入之意,敢啓。傳曰,知道。以金佐鉉爲司圃直長,朴岐壽爲左尹,金圭瑞爲典籍,成載濩爲工曹佐郞,咸英錫爲機張縣監。引儀二單,金仁達·李亮祚,內贍主簿單金思奎,司圃別提單金禹鉉,內資直長單孟道性,義盈直長單金龍勳,已上加設單付事承傳。趙庭和爲輔德,朴鳴和爲司諫,李淵祥爲應敎,洪羲錫爲弼善,趙然春爲校理,元世勳爲海南縣監,李繼在爲尙瑞直長,李翊會爲冬至兼謝恩正使,朴齊聞爲副使,洪羲錫爲書狀官。中官李允吉今加崇政,金允光今加正憲,朴光錫今加通政,已上加資事承傳。鄭在絅爲校理,白東奎爲副校理,徐念淳爲修撰,洪祐順爲兼弼善,趙然春爲兼文學,鄭基默爲司饔奉事,洪祐信爲尙瑞副直長,洪完謨爲禮賓主簿,趙敎淳爲社稷令,閔魯行爲刑曹正郞,金興根爲兼輔德,金鼎集爲副應敎,權用經爲獻納,李熙遠爲仁同府使,金魯鵬爲遂安郡守,韓升烈爲梁山郡守,洪吉謨爲長鬐縣監,柳相林爲果川縣監,李祿在爲砥平縣監,權億爲居山察訪,鄭泌爲濟用主簿,權大澈爲宗廟副奉事,沈錫賢爲活人別提,金鳳梧爲禮曹正郞,姜斗煥爲洪原縣監,李龍在爲刑曹佐郞,鄭晩敎爲社稷令,尹致誼爲監察,李繼在爲司圃別提,李攸秀爲省峴察訪,權秉德·金樂淵爲持平,趙秉恒·宋尙玉爲正言,柳台佐爲同經筵,趙斗淳爲大司成,徐俊輔爲弘文提學,沈能岳爲右賓客,李家淳爲副校理,黃爲副修撰,李敦榮爲承旨,吳取善爲修撰,黃基安爲副修撰,洪鼎周爲漢城主簿,洪祐信爲尙瑞直長,金爲掌令,尹致翼爲氷庫別檢,朴容壽爲淮陽府使,金晉淵爲長湍府使,尹孟烈爲兵曹佐郞。崇仁殿直長單黃巒,崇靈殿奉事單鮮于,兼春秋單金鳳梧。金鼎元爲文學,朴心壽爲司書,宋能圭爲兼司書,李在直爲說書,徐憲淳爲兼說書。
鄭鴻慶,以司饔院提調意啓曰,本院奉事李用觀今日都政,移拜平巿署直長矣。明年燔造物力,旣已區處,則不可付之生手,本院直長中相換,以爲竣事之地,何如?傳曰,允。金萬根爲尙衣別提,吳基默爲氷庫別提,趙準孝爲宗簿主簿,李寅皐爲中學敎授,沈正玉爲軍器副正。平巿直長李用觀,司饔直長呂民燮相換。禁府都事朴邠壽,繕工奉事李章愚相換。兼直閣單吳取善,右賓客單朴綺壽,左副賓客單沈能岳。鄭允容爲尙瑞副直長,李鏗爲監役,張照爲繕工主簿,韓正敎爲活人別提,高萬九爲吏曹正郞,姜麟岳爲社稷令,鄭琦和爲京畿都事,趙民植爲典籍,韓正敎爲監察,趙秉憲爲典設別提,李義延爲典牲副奉事,李廣愚爲獻陵直長,李民耆爲監察,徐有始爲平巿主簿,盧時懋爲司藝,玄鈺爲活人別提,李秉德爲兵曹佐郞,洪祐順爲軍資正,李敏根爲濟用奉事,尹宗鉉爲典籍,吳光默爲敦寧主簿,沈錫賢爲司饔主簿,韓發翼爲全羅都事,金圭瑞爲監察,金聲爲典籍,黃致源爲造紙別提,洪大恒爲引儀,韓榮哲爲活人別提,崔爔爲兼引儀,康國龍爲典籍,張鉉喆爲校檢,權宗憲·李敏衡爲典籍,李南秀爲掌苑別提,李正夏爲假監役,金在度爲東部都事,沈能容爲西部都事,成近壽爲齊陵參奉,河百源爲昌陵參奉,鄭東美爲惠陵參奉,李升培爲孝陵參奉,徐得淳爲崇陵參奉,洪達善爲弘陵參奉,韓羲新爲明陵參奉,任得常爲典獄參奉,李晩奎爲孝陵別檢,劉錫祥·李東柱爲假引儀。
兵批,判書沈能岳進,參判李基栽入直,參議李毅遠牌不進,參知南履炯進,右承旨韓鎭㦿進。啓曰,今日都目政事時,本曹堂上不可不備員,而參議李毅遠病不來,令政院牌招,同參政事,何如?傳曰,允。
又啓曰,營將·虞候今當差出,而擬望之人乏少,已準朔守令·虞候·僉使,竝擬,何如?傳曰,允。
韓鎭㦿,以兵批言啓曰,陞資拜營將者,瓜滿前以不職遞罷,則不計朔數多少,還收資級,載在法典,而中軍依營將例施行事,曾有定式矣。前江原監營中軍李熙奎,瓜滿前中考施行,所授加資,依例還收之意,敢啓。傳曰,知道。以金弘根爲同知,朴齊聞·尹義儉爲副摠管,南宮·李泰林爲五衛將。同知單朴道春,僉知單李秉吉·許潤·慶恒運。前中軍李熙奎今降禦侮,申吉輔爲兼司僕將,南志復·李在勳爲五衛將,洪鎬爲全羅右水虞候,嚴錫奎爲淸城僉使。訓鍊判官李東曄,主簿柳興植·鄭德基·趙長燮,以上加設依定式減下。訓鍊主簿李漢復去官,護軍孫仁寬,副護軍王道常以上竝單付。前主簿盧允龜,及第李南輅今加折衝加資事承傳。洪養默爲曹司衛將,金學秀爲訓鍊判官加設,劉憲柱·李熙進·鄭宗學爲訓鍊主簿加設。沈能驥爲羅州營將,南成老爲三陟營將,具聖魯爲西原營將,李能權爲大興中軍,李熙絅爲江華中軍。副司直兪象煥,副司果金泳根以上竝單付。李光暎·孫仁寬爲五衛將,尹瑗爲忠壯將,白行洽爲景福將,金成濂爲昌慶將。護軍金陽淳,副護軍兪星煥·徐英淳·南宮·李敏寬,以上竝單付。權載秉爲慶尙右兵虞候,金正律爲全羅左水虞候,閔翼祥爲東里僉使,洪壽昌爲古群山僉使,石震玉爲牛峴僉使。同知單李泰林,僉知單南宮·李在勳。洪秀連爲臨淄僉使,金景履爲文城僉使,宋德來爲永登萬戶,文景逸爲鹿島萬戶,金明浩爲正方別將,同知單南志復,僉知單洪養默,韓碩周爲西林僉使,趙大翼爲委曲僉使,方景喆爲鉢浦萬戶,李德完爲多慶浦萬戶,金有文爲晴川別將。西原營將具聖魯,三陟營將南成老,羅州營將沈能驥,江華中軍李熙絅,大興中軍李能權以上今加折衝加資事承傳。白東奎爲文兼,李錫遠爲武兼,沈說泰爲阿耳僉使,李肇淵爲訓戎僉使,權斆仁爲加德僉使,同知單孫仁寬,僉知單李光暎,鄭亨大爲全州營將,金性浩爲統虞候,金貞根爲平安兵虞候,盧之㶅爲江原中軍,李益濬爲全羅中軍,同知單白行洽,金士喆爲天摩僉使,康漢淵爲美錢僉使,金敬勳爲安骨萬戶,李錫麟爲越松萬戶,李鍾禹爲長峰萬戶。副護軍具聖魯·南成老·沈能驥,以上竝單付。
韓鎭㦿,以兵批言啓曰,五衛將南志復·南宮·李光暎·李在勳·李泰林·孫仁寬,景福宮衛將白行洽,慶熙宮衛將金成濂,俱以除授在外,上來無期云。新除授淸城僉使嚴錫奎,老母今年爲八十二歲,法不當遠離赴任,呈狀乞遞,竝改差,何如?傳曰,允。以金希龍爲景福將,李持憲爲昌德將,張鉉喆爲昌慶將,趙履錫爲高山里僉使,李錫駿爲薪智島萬戶,徐永淳爲群山僉使,方煥得爲兔城僉使,河以楫爲位羅萬戶,林洛豐爲龍津萬戶,朱承達爲大峴別將,同知單金成濂,元爲武兼,金大根爲北評事,劉漢紀爲廢茂山萬戶,申序敎爲保山別將,文尙質爲林土別將。副司直朴宗吉·柳幼麟·朴基旭·許結·李殷相·金養默·李在鶴,以上竝單付。又啓曰,訓鍊正今當差出,而擬望之人乏少,外任竝擬,何如?傳曰,允。以韓公善爲僉知,金翰喆爲訓鍊正,李儒增爲都摠經歷,孫復榮爲平薪僉使,曺有振爲荏子島僉使。大護軍宋冕載,護軍鄭基一,副護軍李根中·李魯秉·李羲發·趙德永,以上竝單付。林東運·金湖溢·李景淵·李周恒·禹奉成爲五衛將。副司果宋持養·洪鍾應·鄭德和·黃浩民·李竣祜·韓宓履·朴承輝·趙秉恒·嚴錫履,以上竝單付。
韓鎭㦿,以兵批言啓曰,景福宮衛將金希龍,昌德宮衛將李持憲,昌慶宮衛將張鉉喆俱以除授在外,上來無期云,竝改差,何如?傳曰,允。以李元瞻爲五衛將,崔繼信爲景福將,鄭福萬爲昌慶將,申命羲爲都摠都事,李儒增爲雲籠萬戶。同知單金希龍,副司直金鼎集·金羽根·趙錫龜·成遂默·李鼎在·尹滋耕,以上竝單付。
韓鎭㦿,以兵批言啓曰,五衛將林東運·金湖溢·李周恒·李景淵,景福宮衛將崔繼信,昌慶宮衛將鄭福萬,俱以除授在外,上來無期云,竝改差,何如?傳曰,允。以朴之順爲景福將,元處權·金振鉉爲昌慶將,李敏敎爲宣傳官,金尙廉爲淸城僉使。同知單李持憲·鄭驪源,曺漢振爲都摠經歷,同知單張鉉喆·申觀浩,尹惠鎭爲訓鍊副正,李行潤·禹台榮爲都摠都事。同知單李景淵·禹奉成·李周恒,僉知單林東運·李道一·李南輅·崔匡植,片章宇爲五衛將。鄭賢聞爲昌德將,同知單金湖溢,洪輔泳爲景福將,李容象爲宣傳官,柳相健爲武兼,李復鉉爲訓鍊主簿,同知單崔繼信,僉知單李元瞻,趙秉一爲訓鍊僉正,金樂朋爲武兼,同知單朴之順,副司正單金應均,趙存兢爲備邊郞,高惠鎭爲訓鍊判官,同知單鄭福萬,申在德爲訓鍊判官,李鎭旻爲訓鍊主簿,同知單金振鉉,林一馥爲中樞都事,金聲振爲守門將,同知單元處權,僉知單片章宇,梁柱三爲訓鍊主簿,李憲在爲侍直,同知單鄭賢聞,僉知三單,李道一·李南輅·崔匡植,訓鍊主簿加設孫應俊,副司果梁道邦,副司勇金一麗,李鍾正爲宣傳官,趙庚植·李培遠·柳得魯·元錫五·李承命爲部將。韓禹錫·李廷訥·羅弘彦·兪峯柱·李大用·尹耕烈爲守門將。華寧殿守門將單洪時榮,小農權管單李東弼,甲巖權管單崔性益,嗭洞權管單鄭智賢,小吉號里權管單金致業,雲頭里權管單胡源祖,同知單洪輔泳,副司果李德熙·蔡東健·許策·李極會·孫宗瑾·李元彬·曺勉承·李鏞·李周新·羅鵬南·趙擇連。
以吏曹參議李魯秉牌不進罷職傳旨,傳于鄭鴻慶曰,只推。
以兵曹參議李毅遠牌不進罷職傳旨,傳于韓鎭㦿曰,只推。
以吏曹參議金興根牌不進罷職傳旨,傳于鄭鴻慶曰,只推。
以檢閱朴齊憲·徐憲淳牌不進罷職傳旨,傳于鄭鴻慶曰,只推。
韓鎭㦿啓曰,大司憲·執義·掌令二員·持平二員未差,監察茶時之意,敢啓。傳曰,知道。
傳于韓鎭㦿曰,守令·邊將初仕人,皆令明日待令。
鄭鴻慶,以吏曹言啓曰,今此宗廟·永寧殿秋享大祭祭官,當爲排比,而玉堂極爲苟艱,時任玉堂及春坊,塡差以入之意,敢啓。傳曰,知道。
又以成均館同知館事意啓曰,文廟守僕,依宗社守僕例,試才抄擇,別單啓下事,曾有定式矣。守僕鄭大一汰去,代以事知守僕試才抄擇,備三望受點次,別單書入之意,敢啓。傳曰,知道。
韓鎭㦿,以訓鍊都監·禁衛營·御營廳言啓曰,禁衛營字內開陽西邊宮墻一間半缺落處,今六月二十六日爲始,三營合力改築之意,敢啓。傳曰,知道。
又以刑曹言啓曰,今番疏放之命,寔出曠絶之澤,瞻聆所及,跛躄咸頌,臣謹將各道配案,就議大臣,詳考情犯之輕重,參酌到配之久近,區別放仍,付籤以入,恭俟上裁矣。及伏見判付下者,付籤之外,特書放字者,爲六十三名,好生之德意,尤萬萬欽歎,而其中或罪同罰異,或情犯甚緊,有難輕釋,故更爲稟議大臣,而殺獄干犯及因人致死罪人配案付籤時,限以壬辰十二月矣。癸巳以後同罪三十八名內,癸巳之長水姜右丁,海南朴必成,彦陽皮應浩,甲午之梁山全元山,綾州李召史五名,獨爲蒙放。刃刺人物罪人當年三名內,興德崔允久獨爲蒙放。養賢庫養士支供犯逋罪人七名內,多逋之昌原元宗煒獨爲蒙放。晉州兵營火災時,不能挺身捍禦之入番官屬散配者六名內,延豐權快成,靑山奴德銀二名獨爲蒙放。今年科場用情冒入者,俱不擧論,而慶山鄭四成獨爲蒙放。高靈洪芳賢,安邊李敏淳,偸弄民結,旣係重律。扶安尹謙洙,班族也,鍾城洪道謹,掖屬也,互相符同,僞造宮人手蹟,欲圖內需司鑄錢,罪犯旣是深重,到配未滿一週。南海趙鑑,以班族,嘯聚徒黨,詐僞制書,情犯深重,而俱爲蒙放。右項諸罪人,不可與尋常編配,一例疏放,竝爲仍配。至於封山松犯斫罪人,擧蒙放字書下,而平山金有宗,鳳山金三巖二名未蒙放。英陽縣突入官庭肆發詬逼罪人二名內,首犯之永興金最卜放字書下,次犯之泰川金億只未蒙放。米廛巿民大小升及和水知情者,同罪同律爲二名,而興陽李東顯放字書下,孟山崔鳳麗未蒙放。空闕木犯斫罪人擧蒙放字書下,而厚州曺命甲未蒙放。右項諸罪人,罪犯旣不深重,放仍宜不異同,一體放送,何如?傳曰,允。
諭尙州牧使趙基復書。予惟牧民之責,在於長吏,分憂共理,考績陟明,惟玆商山一區,素稱嶺右巨鎭,地大物衆,弊痼儲枵,雖在樂歲,猶難爲政,況値荐歉,曷以賙濟?自爾莅治,隨處殫誠,籌計無遺,措劃中窾,蠲除則動合方便,賑救則務究實惠,使彼邱壑顑頷之急,措諸袵席呴嚅之安,優異之績,爲一路最,爾雖不有,人莫與京,按使登褒,選部議賞,予庸嘉乃,寵以殊典,特賜璽書表裏,爾其領受,故諭。左承旨尹聲大製進。
上在慶熙宮。停常參·經筵。
鄭鴻慶啓曰,行大司憲徐耕輔,掌令金,持平權秉德·金樂淵未肅拜,執義金大坤,掌令金致一在外,監察茶時之意,敢啓。傳曰,知道。
傳于趙秉常曰,守令·邊將初仕人入侍。
韓鎭㦿啓曰,假注書金洙根時無職名,令該曹依例付軍職,冠帶常仕,何如?傳曰,允。
趙秉常啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
以副校理白東奎,修撰吳取善,副修撰黃基安牌不進罷職傳旨,傳于鄭鴻慶曰,只推。
趙秉常啓曰,玉堂上下番俱空,事甚未安。副校理白東奎,修撰吳取善,副修撰黃基安旣有只推之命,竝卽牌招,推移入直,何如?傳曰,允。
以兼輔德金興根,弼善洪羲錫,兼弼善洪祐順,兼說書徐憲淳牌不進罷職傳旨,傳于鄭鴻慶曰,只推
趙秉常啓曰,春坊上下番俱空,事甚未安。兼輔德金興根,弼善洪羲錫,兼弼善洪祐順,兼說書徐憲淳,旣有只推之命,竝卽牌招,推移入直,何如?傳曰,允。
又以侍講院言啓曰,下番連日闕直,事甚未安。新除授司書朴心壽,自鄕上來云,卽爲牌招入直,何如?傳曰,允。
韓鎭㦿,以摠戎廳言啓曰,本廳右部千摠徐有磬身病猝重,勢難察任,改差,何如?傳曰,允。
兵曹啓目粘連,觀此慶尙監司徐憙淳畢賑狀啓,則彌助項僉使金春復,自備救急,租爲五百餘石,蠲除民役,助給農糧,錢爲一千餘兩。密陽驛吏全萬權願納錢四百兩亦爲白有臥乎所,今此金春復,捐此鎭廩,活彼窮民,誠甚嘉尙,合有褒賞之擧,而昨年以補賑人除拜本職,莅任屬耳。待其遞歸,相當職調用,似合事宜是白乎矣,係干恩賞,不敢擅便,上裁敎是白乎旀。全萬權之出義願納,亦極可尙,依已例免役之意,分付該道道臣,何如?判付啓,依回啓施行爲良如敎。
又啓目粘連,觀此公忠監司趙秉鉉狀啓,則延豐驛人陰德潤納錢四百八十兩亦爲白有臥乎所,今此延豐驛人陰德潤之出義補賑,極爲可尙。依已例免役之意,該道道臣處,分付,何如?判付啓,依允。
甲午六月二十六日辰時,上御興政堂。守令·邊將初仕人入侍時,右承旨韓鎭㦿,右副承旨趙秉常,假注書金洙根,記注官金泰顯,記事官洪說謨,仁同府使李熙遠,鐵原府使申從鎬,長津府使李緯坤,三水府使李玄升,梁山郡守韓升烈,遂安郡守金魯鵬,果川縣監柳相林,永同縣監李秉孝,河陽縣監趙星鎭,機張縣監咸英錫,玉果縣監李儒冕,海南縣監元世勳,崇陵參奉徐得淳以次進伏。古群山僉使曺壽昌,高山里僉使趙履錫,臨淄僉使洪秀連,文城僉使金景履,鹿島萬戶文景逸,永登萬戶宋德來,鉢浦萬戶方景喆,安骨萬戶金敬勳,長峯萬戶李鍾禹,薪智島萬戶李錫駿,龍津萬戶林洛豐,序立階下訖。上曰,守令初仕人進前。熙遠等以次進伏,奏職姓名旋退。上曰,邊將中有履歷人進前,其餘階下擧行。履錫進前奏職姓名,壽昌等以次立階下,奏職姓名退出。上曰,史官就座。仍命退,承史以次退出。
上在慶熙宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
李奎鉉啓曰,藥房提調·副提調,持粟米飮來待矣。傳曰,封入。
鄭鴻慶啓曰,行大司憲徐耕輔,掌令金,持平權秉德·金樂淵未肅拜,執義金大坤,掌令金致一在外,監察茶時之意,敢啓。傳曰,知道。
趙秉常啓曰,左右史不可不備,檢閱曺雲承由限已過,卽爲牌招,何如?傳曰,允。
又啓曰,左尹朴岐壽除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成趙斗淳除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,承傳色延接時,史官趁不待令,以致傳啓之遲滯,事未前有,萬萬駭然。當該史官,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,來初一日輪對日次矣,敢稟。傳曰,當次人受點,後日次待令。
以檢閱朴齊憲·徐憲淳牌不進罷職傳旨,傳于趙秉常曰,只推。
以校理白東奎,修撰吳取善,副修撰黃基安牌不進罷職傳旨,傳于趙秉常曰,只推。
以兼輔德金興根,弼善洪羲錫,兼說書徐憲淳牌不進罷職傳旨,傳于趙秉常曰,只推。
以司書朴心壽牌不進罷職傳旨,傳于趙秉常曰,只推。
趙秉常啓曰,玉堂上下番俱空,事甚未安。副校理白東奎,修撰吳取善,副修撰黃基安,旣有只推之命,竝卽牌招,推移入直,何如?傳曰,允。
以副校理白東奎,副修撰黃基安牌不進罷職傳旨,傳于趙秉常曰,只推。
趙秉常,以侍講院言啓曰,下番闕直,已至多日,事甚未安。司書朴心壽,旣有只推之命,卽爲牌招入直,何如?傳曰,允
以大司成趙斗淳牌不進罷職傳旨,傳于趙秉常曰,只推。
以司書朴心壽牌不進罷職傳旨,傳于趙秉常曰,只推。
趙秉常,以禮曹言啓曰,卽接孝陵別檢所報,則別檢今方入直,再昨日政,移拜省峴察訪,而新除授別檢李晩奎時在慶尙道豐基地,參奉李升培時在同道尙州地,無以替直云矣。新除兩官俱在遠道,則不可許久曠直,在外別檢李晩奎,參奉李升培,竝姑改差,其代令該曹口傳差出,以爲替直之地,何如?傳曰,允。
韓鎭㦿,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
上在慶熙宮。停常參·經筵。
鄭鴻慶啓曰,行大司憲徐耕輔,掌令金,持平權秉德·金樂淵未肅拜,執義金大坤,掌令金致一在外,監察茶時之意,敢啓。傳曰,知道。
李奎鉉啓曰,藥房三提調,持粟米飮來待矣。傳曰,封入。
尹聲大啓曰,假注書金洙根身病猝重,勢難察任,今姑改差,何如?傳曰,允。
金洙根改差,代以李豐翼爲假注書。
傳于趙秉常曰,禮房承旨馳詣懿陵,奉審摘奸,延慶墓一體奉審以來。
趙秉常啓曰,玉堂上下番俱空,已至多日,事甚未安。副校理白東奎,副修撰黃基安旣有只推之命,竝卽牌招入直,何如?傳曰,允。
傳于韓鎭㦿曰,奉審閣臣入侍。
尹聲大啓曰,卽者吏曹郞廳來言,砥平縣監李祿在,果川縣監柳相林,靑陽縣監李秉植,永同縣監李秉孝,河陽縣監趙星鎭,長鬐縣監洪吉謨,玉果縣監李儒冕,海南縣監元世勳兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
又啓曰,砥平縣監李祿在,果川縣監柳相林,靑陽縣監李秉植,永同縣監李秉孝,河陽縣監趙星鎭,長鬐縣監洪吉謨,玉果縣監李儒冕,海南縣監元世勳,憲府則雖已署經,諫院則大司諫李正耆,獻納權用經,正言宋尙玉在外,正言趙秉恒牌不進,只有司諫朴鳴和一人,不得備員署經,何以爲之?敢稟。傳曰,一司除署經。
以副修撰黃基安牌不進罷職傳旨,傳于趙秉常曰,只推。
吏曹口傳政事,以金炳奎爲孝陵別檢,鄭世百爲孝陵參奉。
趙秉常,以侍講院言啓曰,下番闕直,已至多日,事甚未安。司書朴心壽,旣有只推之命,卽爲牌招入直,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
尹聲大,以戶曹言啓曰,時御所內各司,依定式發遣本曹正郞臣李衡在,與兵曹參判臣李基栽,佐郞臣尹孟烈,東所衛將臣金璹,西所衛將臣黃處中,南所衛將臣李秉吉,北所衛將臣慶恒運,眼同看審後,有頉處別單書入,而修改則擇日擧行之意,敢啓。傳曰,知道。
韓鎭㦿,以兵曹言啓曰,開陽門西邊墻垣外面缺落處,今已畢築矣。把守軍兵解送直所之意,敢啓。傳曰,知道。
又以訓鍊都監·禁衛營·御營廳言啓曰,禁衛營字內開陽門西邊宮墻一間半缺落處,今已畢築,把守軍兵還入直所事,自兵曹草記矣。把守南營入直軍八名,還入直所,將則解送之意,敢啓。傳曰,知道。
甲午六月二十八日酉時,上御興政堂。奉審閣臣入侍時,右承旨韓鎭㦿,假注書金應均,記事官曺雲承·洪說謨,檢校直閣李景在,以次進伏訖。上曰,史官分左右。命閣臣進前。景在進伏奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉。臣仍留監祭,享事平安過行,仍詣顯隆園,園上奉審則無頉,碑閣·丁字閣奉審則無頉。仍詣華寧殿,殿內奉審則無頉矣。上曰,史官就座。仍命退,諸臣以次退出。
上在慶熙宮。停常參·經筵。
藥房都提調沈象奎,提調金學淳,副提調李奎鉉啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,行大司憲徐耕輔未肅拜,執義金大坤,掌令金致一在外,掌令金,持平權秉德·金樂淵呈辭,監察茶時之意,敢啓。傳曰,知道。
備忘記,西原營將具聖魯下直,長弓一張,長箭一部,片箭一部,筒兒一箇賜給。
韓鎭㦿啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于趙秉常曰,禮房承旨馳詣宗廟·景慕宮,奉審摘奸以來。
李奎鉉啓曰,藥房提調·副提調,持湯劑來待矣。傳曰,封入。
又啓曰,假注書金應均身病猝重,勢難察任,今姑改差,何如?傳曰,允。
金應均改差,代以曺錫亨爲假注書。
以正言趙秉恒牌不進罷職傳旨,傳于鄭鴻慶曰,只推。
趙秉常,以弘文館言啓曰,下番闕直,事甚未安。副修撰黃基安,旣有只推之命,與修撰徐念淳,竝卽牌招,以爲推移入直之地,何如?傳曰,允。
韓鎭㦿,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以御營廳言啓曰,本廳千摠尹永培身病甚重,勢難察任,改差,何如?傳曰,允。
甲午六月二十九日辰時,上御興政堂。藥房入診入侍時,都提調沈象奎,提調金學淳,副提調李奎鉉,假注書金應均,記事官曺雲承·洪說謨,直閣吳取善以次進伏。醫官崔遠基·李亨基·金景球·吳昌烈,進伏楹外訖。上曰,史官分左右。象奎進前奏曰,日候極熱,聖體,若何?上曰,一樣矣。象奎曰,近日暑氣,入夜未退,寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官皆已待令,入診,何如?上曰,日前入診,今日則置之,可也。象奎曰,向以外間不淨,永禧殿酌獻禮待秋退行事,箚請蒙允,而今聞儀曹明日將入稟,更爲涓吉云。伏未知處分之如何,而七月之內,老炎猶熾,恐未必生涼。往在英廟癸巳,本殿年次酌獻禮,亦退行於九月矣。今番涓吉,稍待八九月快涼後爲之似好,故仰達矣。上曰,唯。奎鉉曰,向來本院日記之見失,誠是前所未有之變怪。雖無識下隷輩,亦知此冊所重之自別,故常時每多散秩不收之時,而未嘗有偸竊之患矣。忽自數年以來,連有此事者,必有所由,故自本院連飭捕廳,使之譏捕推納,而挨過時日,終無實效,事甚慨然矣。莫重冊子,屢遭偸失,一未覈得,寧有如許國綱?可謂不可使聞於隣國者也。今番則罪人必期斯得,一番大懲創,然後頑習可戢,後弊可杜。分付左右捕廳,嚴飭校卒,別般譏詗,期於不日內査得之地,而如是筵稟申飭之後,復或如前玩愒,則該捕將更爲筵奏論責,而首校則斷當嚴勘之意,出擧條申飭似好,故敢此仰達矣。象奎曰,政院日記卽史草,所重何如而屢遭見失,終未詗捉,至再至三,益無忌憚,捕廳擧行,未免稽忽,誠爲駭悶。承宣筵奏申飭之後,又或如前,則捕將重勘,烏敢辭也?竝以臣之所奏,申飭好矣。上曰,依爲之。出擧條進御加味六和湯,自今日一貼式限三貼煎入事。出榻敎上曰,史官就座。仍命退,諸臣以次退出。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓鎭㦿啓曰,來初五日,朝參日次矣,敢稟。傳曰,停。
又啓曰,假注書曺錫亨,時無職名,令該曹依例付軍職,冠帶常仕,何如?傳曰,允。
李奎鉉啓曰,藥房提調·副提調持湯劑來待矣。傳曰,封入。
鄭鴻慶啓曰,行大司憲徐畊輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
禮曹〈啓曰〉,今七月十八日王世孫生辰,宗親·文武百官,以黑團領,景賢堂權停例行禮事,知委擧行,何如?判付啓,權停爲良如敎。
李敦榮,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以奎章閣言啓曰,原任待敎金英淳母喪第三日,依定式遣檢書官致弔,仍爲勸粥以來之意,敢啓。傳曰,知道。
又以奎章閣言啓曰,原任待敎金英淳母喪,依定式遣檢書官,傳給內賜賻物以來之意,敢啓。傳曰,知道。
傳于李敦榮曰,故提學金履喬夫人卒逝云,賻儀依定式輸送事,分付該曹。
以修撰徐念淳,副修撰黃基安牌不進罷職傳旨,傳于李敦榮曰,只推。
李敦榮,以弘文館言啓曰,下番闕直,事甚未安。修撰徐念淳,副修撰黃基安,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授輔德趙庭和,時在江原道淮陽府任所。文學金鼎元,兼文學趙然春,時在公忠道忠州地,兼司書宋能圭,時在公忠道西原地。說書李在直,時在慶尙道慶州地。書筵入番事緊,竝斯速乘馹上來事,下諭,何如?傳曰,竝許遞,前望單子入之,待下批,牌招。
春坊前望單子入之,輔德李道在,文學宋持養,兼文學黃浩民,兼司書朴升鉉,說書兪致崇落點。
李敦榮,以禮曹言啓曰,卽接東氷庫所報,則今七月初四日,行宗廟·永寧殿秋享大祭,祭物熟設時,本庫提調,例爲進參,而提調洪羲俊在外,無以擧行云。令政院稟旨變通,以爲進參之地,何如?傳曰,許遞,前望單子入之。
氷庫提調前望單子入之,李紀淵落點。
李敦榮,以吏曹言啓曰,社稷署令姜麟岳,成均館直講李鳳純,俱以身病,呈狀乞遞,竝改差,何如?傳曰,允。
又以吏曹言啓曰,今此永寧殿秋享大祭,堂下執禮,前直講李鳳純塡差,而時無職名,令該曹口傳付軍職,何如?傳曰,允。
兵曹口傳政事,副司果單李鳳純。
傳于韓鎭㦿曰,前府使金左根,口傳付軍職,使之承候。
兵曹口傳政事,副司果單金左根。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于鄭鴻慶曰,只推。
以平安監司鄭元容狀啓,博川郡民家漂頹事,傳于李敦榮曰,民家漂頹,至於二百餘戶之多,極爲矜慘。元恤典外,別般存恤,卽爲奠安之方,廟堂措辭關飭。
韓鎭㦿,以都摠府言啓曰,今此宗廟·永寧殿秋享大祭,香祝親傳時,侍衛·寶劍,當爲備員,而都摠管金熙華差祭,副摠管李錫祜·朴齊聞在外,李鍾運有實病,一員未差,無以備員。令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李紀淵·鄭基善,副摠管朴來謙·李寅泰·金魯甲落點。
韓鎭㦿,以備邊司言啓曰,本司有司堂上鄭基善·李紀淵,除拜摠管矣。職務相妨,所帶摠管之任,竝姑許遞,何如?傳曰,允。前望單子入之。
又以兵曹言啓曰,今七月初四日,宗廟·永寧殿秋享大祭,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監言啓曰,本局把摠李顯稷,身病甚重,勢難察任,改差,何如?傳曰,允。
又以御營廳言啓曰,本廳哨官鄭宗學,身病甚重,勢難察任,改差,何如?傳曰,允。
又以右邊捕盜廳言啓曰,本廳兼從事官金善弼,以其親病,呈辭下鄕,不可遲待其上來,今姑改差,何如?傳曰,允。
假注書李豐翼書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,仍詣昭顯墓看審是白乎則,植木叢茂,各處守護,竝皆無頉之意,敢啓。答曰,知道。
大司成趙斗淳疏曰,伏以,臣聞學而後政,未聞以政學者,凡百從政,孰之不然,而膠庠之設,化理攸源,師儒之地,衣冠所式。模楷範物繇乎學,聲施動衆繇乎學,培植峻茂,用弘贊思皇之美,亦惟繇乎學,臣顧其人乎哉?抑以爲僨則斯斥毋傷乎?姑且試可則方今聖明在上,久道作人,靈臺辟雍之間,雅誦興焉,師保氏大司樂之政,宜不容若是苟也。臣於是,奉隆旨而怔營,循微躬而踧踖,不知所以自措也。念臣至愚陋,無所倫比,材焉而輪滯而翮疎,業焉而矇經而聵史,一能無稱,百拙俱集,忞忞錄錄,直四十而無聞焉耳。徒以遭逢盛際,承藉先緖,策名來六七年所,平進亨途,總歷華貫,雨露之澤,縱無遺於槎枿,塼埴之功,若有偏於苦窳。每竊思惟,以榮爲怵,尙安有騖躐不息,濫吹無藝之念,而誤恩愈往狎至,私分到底踰濫,此臣之所大恐也。德行藝儀之敎,所以導世也,中和祗庸之訓,所以養英也。博喩待問,將以俎豆乎縫掖之林,崇雅黜浮,將以權衡乎詞賦之場。傳曰,工欲善其事,必先利其器,臣於是事,初非其器,利於何有?此臣之所大愧也。夫非其器則徠玷褻之刺,踰厥分則速傎墜之戒焉。揆諸數者,臣殊無圭撮堪承者,顧何敢不自揣量,冒寵肩鉅,累則哲之明,而溷首善之化也哉?伏乞宸慈,俯垂鑑諒,亟遞臣新授大司成之職,俾公器重而微分獲安焉。臣無任云云。省疏具悉。爾其勿辭察職。
上在慶熙宮。停常參·經筵。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,藥房提調·副提調持湯劑來待矣。傳曰,封入。
傳于趙秉常曰,發遣吏郞,諸執事淸齋與否,摘奸以來。
傳于鄭鴻慶曰,明日出宮門路,以廣達門爲之。
以修撰徐念淳,副修撰黃基安牌不進罷職傳旨,傳于鄭鴻慶曰,只推。
趙秉常,以弘文館言啓曰,新除授應敎李淵祥,時在慶尙道梁山郡任所,校理趙然春,時在公忠道忠州地,鄭在絅,時在槐山地,副校理李家淳,時在慶尙道禮安地,副修撰黃,時在京畿坡州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,應敎李鼎在,校理朴升鉉·趙萬協,副校理柳致明,副修撰鄭德和落點。
趙秉常,以弘文館言啓曰,下番闕直,事甚未安。修撰徐念淳,副修撰黃基安,旣有只推之命。與新除授應敎李鼎在,副修撰鄭德和,一體牌招,以爲推移入直之地,何如?傳曰,允。
又以弘文館言啓曰,新除授校理朴升鉉,時在公忠道忠州地,趙萬協,時在京畿楊州地,副校理柳致明,時在慶尙道安東地,經筵入參事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理趙錫龜·黃浩民,副校理洪鍾應落點。
趙秉常,以侍講院言啓曰,新除授輔德李道在,時在廣州地,文學宋持養,時在京畿陽城地,兼司書朴升鉉,時在公忠道忠州地,書筵入參事緊,竝斯速乘馹上來事,下諭,何如?傳曰,竝許遞,前望單子入之。
春坊前望單子入之,輔德南履懋,文學成遂默,兼司書洪鍾應落點。
李奎鉉啓曰,卽者兵曹郞廳來言,明日親傳香時,別侍衛不可不備,而本曹判書沈能岳,方在呈告中,不得進參云,卽爲牌招,何如?傳曰,允。
摠管前望單子入之,副摠管徐左輔·趙冀永落點。
鄭鴻慶啓曰,行大司憲徐耕輔,掌令金,持平權秉德·金樂淵牌不進。執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于鄭鴻慶曰,只推。
以說書兪致崇牌不進罷職傳旨,傳于鄭鴻慶曰,只推。
上在慶熙宮。停常參·經筵。
鄭鴻慶啓曰,行大〈司〉憲徐耕輔未肅拜,執義金大坤,掌令金致一在外,掌令金,持平權秉德·金樂淵呈辭,監察茶時之意,敢啓。傳曰,知道。
傳于趙秉常曰,禮房承旨,馳詣宗廟·永寧殿,奉審摘奸以來。
傳于李敦榮曰,留院公事入之。
以應敎李鼎在,修撰徐念淳,副修撰黃基安·鄭德和牌不進罷職傳旨,傳于李敦榮曰,只推。
李敦榮,以弘文館言啓曰,下番闕直,事甚未安。應敎李鼎在,修撰徐念淳,副修撰黃基安·鄭德和,旣有只推之命,與新除授副校理洪鍾應,一體牌招,以爲推移入直之地,何如?傳曰,允。
又以侍講院言啓曰,兼弼善洪祐順入直矣,以宗廟秋享大祭祭官,纔已受香出去,上番闕直,事甚未安。兼輔德金興根閣臣除本仕,文學成遂默,兼文學黃浩民差祭,輔德南履懋,弼善洪羲錫,竝卽牌招,推移入直,何如?傳曰,允。
以弼善洪羲錫牌不進罷職傳旨,傳于李敦榮曰,只推。
李奎鉉,以吏曹言啓曰,新除授淮陽府使朴容壽戶奴呈狀內,矣上典老母素患貞疾,當此炎熱,一倍添劇,萬無離側遠赴之望,卽速入啓遞改云。親病旣如是沈重,則有難强令赴任,改差,何如?傳曰,允。口傳差出,催促下送。
吏曹口傳政事,以金秀鍾爲淮陽府使。
韓鎭㦿,以禁衛營言啓曰,本營哨官李熙進·鄭煥永,俱有身病,勢難察任,改差,何如?傳曰,允。
又以摠戎廳言啓曰,本廳中軍朴潤榮,身病猝重,勢難察任,改差,何如?傳曰,允。
甲午七月初三日卯時,上詣崇政殿月臺。宗廟·永寧殿秋享大祭香祝親傳入侍時,行都承旨李奎鉉,左承旨尹聲大,右承旨韓鎭㦿,左副承旨鄭鴻慶,右副承旨趙秉常,同副承旨李敦榮,假注書李豐翼·曺錫亨,記事官曺雲承·洪說謨,檢校待敎趙斗淳,直閣吳取善,待敎金學性以次侍立。時至,通禮跪啓外辦。上具翼善冠·衮龍袍,乘輿出興泰門。藥房提調金學淳,副提調李奎鉉進前奏曰,日氣極熱,侵早勞動,聖體,若何?上曰,一樣矣。仍進發,至崇政殿月臺,通禮跪啓請降輿,上降輿,通禮前導,就褥位南向立。奎鉉曰,出宮時繖扇侍衛,未卽待令,萬萬駭然。當該忠義衛,令攸司從重科治,不能檢飭之兵曹堂上,從重推考,何如?上曰,依爲之。出擧條引儀引宗廟初獻官東寧尉金賢根,永寧殿初獻官行禮曹判書朴宗薰,以次陞詣褥位之左。通禮跪啓請跪,上跪。香室官員奉香祝,跪授秉常,秉常東向跪進上受香祝授獻官,賢根等,西向跪受興。通禮跪啓請興,上興通禮前導,降就階下祗送位西向立。賢根·宗薰,奉香祝由正路出。通禮跪啓請鞠躬,上鞠躬。香祝過後,啓請平身,上平身,入幕次。通禮跪啓請外辦,上出次。通禮跪請乘輿,上乘輿出崇政門,由廣達門·顯謨門·興泰門還內,出標信解嚴。諸臣以次退出。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,委曲僉使趙大翼,兔城僉使方煥得下直,各長弓一張,長箭一部,片箭一部,筒兒一箇賜給。
韓鎭㦿啓曰,假注書曺錫亨,身病猝重,勢難察任,今姑改差,何如?傳曰,允。
曺錫亨改差,代以柳來維爲假注書。
鄭鴻慶啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于鄭鴻慶曰,只推。
鄭鴻慶啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以平安監司鄭元容狀啓,嘉山郡民家頹壓事,傳于李敦榮曰,民戶之頹壓,又若是夥多,極爲矜惻。元恤典外,別般存恤,結構奠接之方,廟堂措辭關飭。
以應敎李鼎在,副校理洪鍾應,修撰徐念淳,副修撰黃基安·鄭德和牌不進罷職傳旨,傳于李敦榮曰,只推。
李敦榮,以弘文館言啓曰,下番闕直,事甚未安。應敎李鼎在,副校理洪鍾應,修撰徐念淳,副修撰黃基安·鄭德和,旣有只推之命。與校理趙錫龜·黃浩民,一體牌招,以爲推移入直之地,何如?傳曰,允。
又以侍講院言啓曰,新除授文學成遂默,兼司書洪鍾應,除拜屢日,尙不出肅,竝卽牌招察任,何如?傳曰,允。
以文學成遂默,兼司書洪鍾應牌不進罷職傳旨,傳于李敦榮曰,只推。
兵曹,以任聖皐爲摠戎中軍。
李敦榮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以兵曹言啓曰,五衛將李南輅·李元贍·禹奉成·片章宇,景福宮衛將朴之順,昌慶宮衛將元處權·金振鉉,昌德宮衛將鄭賢聞,文臣兼宣傳官白東奎,部將沈正樂·張寅植,俱以病難供職,呈狀乞遞。新除授全羅監營中軍李益濬,素患痰癖之症,當暑添劇,時月之內,萬無登道赴任之望云。天摩僉使金士喆,老母今年爲七十六歲,法不當遠離赴任,呈狀乞遞,竝改差,何如?傳曰,允。
鄭鴻慶,以兵曹言啓曰,今七月初四日午初初刻三分,立秋七月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火。奎章閣·議政府·承政院·漢城府,一體頒火之意,敢啓。傳曰,知道。
韓鎭㦿,以訓鍊都監言啓曰,本局別將鄭煥宗,身病甚重,勢難察任,改差,何如?傳曰,允。
上在慶熙宮。停常參·經筵。
藥房都提調沈象奎,提調金學淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
鄭鴻慶啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
尹聲大啓曰,右副承旨趙秉常,今日不爲仕進,卽爲牌招,何如?傳曰,允。
傳于韓鎭㦿曰,大臣·備局堂上引見。
尹聲大啓曰,假注書李豐翼,身病猝重,勢難察任,今姑改差,何如?傳曰,允。
李豐翼改差,代以崔琠爲假注書。
韓鎭㦿啓曰,假注書柳來維,時無職名,令該曹口傳付軍職,冠帶常仕,何如?傳曰,允。
以應敎李鼎在,校理趙錫龜·黃浩民,副校理洪鍾應,修撰徐念淳,副修撰黃基安·鄭德和牌不進罷職傳旨,傳于趙秉常曰,只推。
趙秉常啓曰,副應敎金鼎集奉命在外,副校理白東奎身病出去,修撰吳取善內閣進,玉堂上下番俱空,事甚未安。應敎李鼎在,校理趙錫龜·黃浩民,副校理洪鍾應,修撰徐念淳,副修撰黃基安·鄭德和,旣有只推之命,竝卽牌招,推移入直,何如?傳曰,允。
傳于趙秉常曰,吏判有闕之代,政官牌招開政。
趙秉常啓曰,吏曹參判金道喜,參議金興根牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,一體牌招。
傳于趙秉常曰,吏曹參議疏批已下,卽爲牌招。
韓鎭㦿啓曰,吏曹參議金興根,旣肅本職,所帶兼輔德,不爲肅謝,直爲出去,事甚未安。推考,何如?傳曰,允。
又啓曰,摠戎使申絅,以反庫事,明日鍊戎臺新營出去矣。兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
以應敎李鼎在,校理黃浩民,副校理洪鍾應,修撰徐念淳,副修撰黃基安·鄭德和牌不進罷職傳旨,傳于趙秉常曰,只推。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于鄭鴻慶曰,只推。
兵曹口傳政事,上護軍單洪奭周。
趙秉常,以吏曹言啓曰,冬至兼謝恩使書狀官洪羲錫呈狀內,矣身老母素抱貞疾,積年沈痼,長在床褥,寧日恒少,每當寒節,則諸般症形,尤爲危篤。且矣身無他兄弟,以若情勢,萬無離捨出疆之望,卽速入啓遞改云。其親病如是沈重,而無他救護之兄弟,則實難强令遠赴,改差,何如?傳曰,允。
又以吏曹言啓曰,成均館司成徐有贊,以其身病,呈狀乞遞,改差,何如?傳曰,允。
又以吏曹言啓曰,新除授大同道察訪林基洙呈狀內,矣身素患痰癖之症,又添暑感,時月之內,萬無遠赴之望,卽速入啓遞改云。其身病,旣如是沈重,則有難强令赴任,罷黜,何如?傳曰,允。
又以吏曹言啓曰,新除授承文院判校韓錫祉,除拜過限未肅拜,依例改差,何如?傳曰,允。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。直講未差,司成徐有贊,典籍李繪九,俱以身病猝重,竝爲呈旬,時無入直之員,以他郞官,姑爲代直,何如?傳曰,允。
有政。吏批,判書朴綺壽牌招不進,參判金道喜進,參議金興根式暇,左承旨尹聲大進。啓曰,新判書朴綺壽命招,同參政事,何如?傳曰,允。又啓曰,判書朴綺壽牌招不進,參議金興根式暇,小臣獨政未安,何以爲之?敢稟。傳曰,仍爲之。以朴綺壽爲吏曹判書,李魯秉爲工曹參議,趙冀永爲知春秋,曺錫鯤爲承文判校,朴宗吉爲司成,金圭瑞爲社稷令,尹致秀爲直講,黃爲冬至兼謝恩使書狀官,沈正書爲長連縣監,李佑伯爲大同察訪。兼監察姜漢赫,泰安郡敬差官減下。
兵批,判書沈能岳進,參判李基栽病,參議李毅遠病,參知南履炯入直,右承旨韓鎭㦿進。以洪奭周爲知事,盧璧燁·李承權·柳相杓·金億爲五衛將,嚴錫履爲文兼,金灝遠·尹致順爲部將,宋觀和爲守門將,鄭來鴻爲全羅中軍,玄商範爲天摩僉使,沈宜泳爲順天監牧官,宋元奎爲南陽監牧官,吉得亮爲臨津別將,魚禧鱗爲金井別將。大吉號里權管單金國顯,同知四單許塤·張顯羽·黃濟顯·安太平。副護軍李道在·趙庭和·朴容壽·趙命喆·尹羲烈。副司直李淵祥·趙然春·鄭在絅·朴升鉉·趙萬協·李家淳·柳致明·宋持養·金鼎元。副司果黃·任正仁,副司正李在直·柳來維·李圭鉉,以上竝單付。
吏批,再政。同春秋單趙冀永。
韓鎭㦿,以濬川司言啓曰,本司都廳訓鍊都監別將鄭煥宗改差,代以訓鍊都監千摠白殷鎭差下,使之察任,何如?傳曰,允。
義禁府啓目,沃溝前縣監金秀晩,舒川前郡守崔在憲等原情云云。問目內辭緣,泛稱遲晩,金秀萬段,所當請刑是白乎矣,曾經侍從,勿爲請刑,載在大典通編,議處。崔在憲段,刑推得情,何如?判付啓,依允爲旀,崔在憲段,除刑推議處爲良如敎。
行吏曹判書洪奭周疏曰,伏以臣以才則樗散之無所用也,以識則矇瞍之無所見也,以疾病則虺隤擁腫之不可藥也。淸塗華貫,兜攬殆徧,而襪線鉛刀,無一效用,課功責實,其宜在黜斥之科,久矣。聖明不知臣不肖,擢置六官之首,責之以銓衡激揚之任,辭懇屢積,眷畀愈摯,前後恩言,敻軼常例,臣於是仰感俯怵,進靦退慄,阨塞窮蹙,轉身靡所。遂至於大政之黽勉冒當,而臣之醜拙,尤畢露無餘矣。大政重務也,八方之所觀瞻,衆心之所竚嚮。藉使當是任者,明足以鑑衆才,剛足以絶私徑,芝札不遺,履屐具適,亦恐無以徧洽於酸鹹不齊之物情。況以臣聾聵冥,加之以疾恙迷瞀,倉卒副急,顚錯失次,蒐羅甄別,尙矣無論,循資按格,觸處疎舛,以臣檢臣,猶自覺其瘡疣之百出,棼然四至之譏謗,固亦非百喙所能解矣。招姍包羞,尙屬臣身,溺職僨事,實累朝廷,受恩如臣,辜負至此,其又可以一日仍叨於已試蔑效之地乎?且臣竊有區區微願之不得不一陳者。臣本虛脆,衰不待年,而貞痼之疾,表裏交祟,比歲以來,神識思慮,視聽行動,皆不能如常人樣子,而最是風濕之流注,實爲百病之根柢,內攻則頑痰膠積,勺飮皆滯,外肆則癰腫瘭癤,徧體無完。委頓呻楚,殆鮮虛日,服官受任,强半請告,此病在身,不能少祛,則桑楡餘景,固不足自戀,而陳力圖報,其將永無望於此生矣。涼熱瀉補,醫技已殫,腐草陳根,責效未易,惟有溫泉之浴,或可以薰蒸肌髓,盪滌滓積,收功於藥餌之所不及。竊欲竢新涼之稍生,仰丐恩暇,往試洗沐,仍獲偸數月之隙,自放於淸涼寬閑之界,尙庶幾少蘇羸骸,更延殘喘,以卒承天地生成之洪慈,而見職未解之前,擔負在身,去就係念,偃息調將,實無其路。玆因請譴之章,兼附乞身之懇,而仰恃恩私,言不知裁,支蔓屑猥,亮難逃罪。伏乞聖慈,俯垂鑑諒,亟鐫臣見叨銓銜,以懲不職之咎,仍將臣兼帶諸任,竝賜鞶褫,俾得以安意調疴,獲尋生路,千萬幸甚。臣無任云云。答曰,省疏具悉。屢懇如此,吏判之任,今姑許遞。
右尹朴齊聞疏曰,伏以臣獲罪于天,禍延所恃,鑽燧再更,祥禫遽畢,俯仰穹壤,廓焉無憑。乃於此際,京兆之命,忽及於不呼門之餘,繼而專對宿衛之銜,次第而降,手奉恩誥,益增摧咽。仍念臣以父母晩生,無他兄弟,病情沈痼,長貽惟疾之憂,誠孝淺薄,未效爲子之責,常自悼惕,不比平人。孤露以後,惟偏母是依,來守松楸,粗伸孺慕,積殃在躬,餘禍斯酷,零丁悲苦,益覺無生世之意。從今以往,惟願謝絶榮塗,瞻依邱壠,少洩此無涯之痛而已,更何忍彯纓結綬,隨行逐隊,自同無故之人者哉?噫,聖恩雖感於記簪,私慟倍切於風樹,重以積悴宿證,喘喘床席,一縷雖存,萬念都灰。恩除聯翩,而實無趨承之望,軒陛逖違,而莫伸覲光之忱,瞻天望雲,只有悲涕。伏乞聖慈,天地父母,俯賜哀憐,特許遞解臣見帶之職,仍令選部,更勿檢擬,俾臣得以安意守墓,以畢餘生,不勝至願大幸。臣無任云云。答曰,省疏具悉。卿其勿辭行公。
吏曹參議金興根疏曰,伏以臣至愚極陋,無所肖似,綿薄之姿,蒙蔀之識,直空空一凡夫耳。徒藉先故,早沐洪化,前後叨塵,踰濫涯分,而況兄弟竝武,迭居華顯,門戶燀爀,爲世所指,寤寐昕夕,怵焉若驚者,深瞿夫恬蹈盈盛,不自斂戢,辜負我聖上慈覆之恩矣。迺者天官佐貳之命,忽下於千萬意慮之外,臣聞命以還,益復震駴,不知措躬之所也。夫銓鏡九流,藻衡百僚,尙書爲司政之源,佐平邦典,參啓群品,侍郞爲二政之長,今臣所叨,卽不過郞中稱者,而太宰之屬官也。宜若無輕重軒輊於其間,而歷代典領,雅隆是選,先輩名碩,視爲華貫,良以風裁所發,由乎下佐,聲施攸勸,爲玆名掄,其筦也雖似澶漫,其責則若是要重,臣於是官,顧亦其人乎哉?誠知其萬萬無堪乎此也。噫,以臣庸瑣之賤,猥玷至峻之途,以臣滿盈之懼,愈昧知止之戒,則是杯盂之淺而沼沚是受,榱桷之微而樑棟是任,理必無幸,臣何敢焉?丐由且久,禮重返面,天牌臨召,義在竭蹶,而微諒在心,公議是畏,參倚前衡,承膺無路,猥暴情懇,仰瀆崇嚴。伏乞聖慈,俯賜鑑諒,亟遞臣吏曹參議之職,俾名器毋褻,私分獲安焉。臣無任云云。省疏具悉。爾其勿辭察職。
平安道儒生幼學崔聖周·金樂祖·咸正烈·朴志鳳·金學朋·吳達昇·金樂澭·黃肯祖·黃郁祖·李錫煥·金信奎·楊秉厚·鮮于澧·趙升奎·白昇奎,生員黃致源·鮮于淑·黃石耇·洪鼎彬·洪履彬·金時潝·黃起河·黃豐朝,進士金性孝·張益杰·黃哲·趙鎭禧·金聲鶴·康閔孝·朴之璜·金升奎,幼學金勉恒·李恒寅·吳百昇·金宗奎·任頤濬·洪鎭周·柳龍俊·金處一·鄭益萬·金基一·李志璜·張學中·權燧·尹相裕·李郁在·李彬·朴泳守·車智修·朴龍謙·崔俊龍·李亨耆·李潤庠·金潤屋·李有煌,進士姜致壽·崔碩宗·金基鎭·林仁奎·姜元默,幼學金文圭·白貞元·金成奎·金處恒·金啓曾·金處禧·文起豐·趙浮·朴頤初·林載方·郭龍河·河益濟·郭命心·李庠柱·金恒大·洪錫圭·金翰用·金禮鼎·咸永璣·金廷浣·安國鎭·安澈·李炳大·金璟秀·安仁·朴命誨·趙載膺·申昌範·李彬柱·金允修·安路·卓景秀·卓鎭坤·安允馨·承樂元·桂熊翼·盧尙弼·金鼎煥·李敏楷·鄭顯琢·朴基龍·朴正華·金枋·朴正燮·韓致履,進士李養中·崔之觀·李檃·白樂元·金奎·李可鎭·李舜龍,生員洪魯柱·李秉侃·朴鳳一·李秉遠·金奎彩·金鳴義,幼學安允默·李長錫·金持讓·梁錫龜·李敏鼎·金持彦·許銑·李升奎·金鉉八·金鉉老·韓說濟·金奎顯·安瑞鎭·洪頤彬·曺適龍·金膺休·鮮于鉍·李騏集,進士黃豐祖·黃起河·黃澈·鄭耆,幼學曺維城·安允泳·鮮于鈒·李師鎭·曺禧承·曺敬承·安允兢·安允章·白宗佺·白彝煥·趙光濂·金壯燮·金基聃·李儀永·盧聖鳳·黃基鼎·崔致箕·金鑽·黃元錫·趙夢澤·金膺述·康振齡·黃起瓚·鮮于鋴·盧錫一·楊基稷·張世斌·金樂修·楊秉羽·盧豐烈·李彦國·金鍾海·朴基升·李鍒·李錫八·鄭養蒙·黃錫淳·李仁赫·李東僖·韓杰·李錫允·李淳道·朴道煌·楊秉孝·張師齡·楊錫耆·金孝先·鮮于·金膺模·盧克善·鮮于楨·金鍾浩·金膺祿·洪載疇·金榮達·李鏞·李亨道·黃起翼·楊澤霖·金炡·金禎邦·黃覲祖·金閏玉·金錫侃·金耕·金應祥·林養大·金宗默·金時說·趙㻇等疏曰,伏以崇德報功,有國之盛典,建祠腏享,士林之公議,古昔名賢,所以去思之墟,遺愛之所,必皆有俎豆以尸祝之者,以示不忘其德,欲報其功之意也。近故贈領議政忠文公臣金祖淳,曾於臣等之鄕,存一時過化之功,遺萬世不泯之德。始焉生祠而祭之,終焉鄕祠而享之,院宇旣備,芬苾亦稱,今已十年于玆矣。衆議齊發,如出一口,遂謀所以虔誠叫閽,仰請恩額,則或以爲近日朝家,新有設院之禁,是將不得請,臣等愚迷之見,則竊謂設院申禁,卽指可已而不已,不當爲而爲之者也。至於忠文公之賢,功存社稷,德及士民,則是豈可已者耶,抑所當爲者耶?況又昨春宗伯之臣,獻一國公共之議,爰行庭配之典,繼而有太學多士之疏,特擧院享之儀,則此與彼似無異同,而旣非新建,則或者之論,是過憂也。乃敢相率唐突,冒昧仰瀆,惟〈願〉聖明,特加垂察焉。蓋祖淳之學問德業,造詣淵䆳,光輝發越,固非臣等之所敢議到,而至若四十年身佩安危,蓍龜乎家國,山斗乎朝野,其施也其敷也,怡然順理,渾然無跡。比如大川喬嶽,不見運動,而功利所及,人莫不知,上自衣冠,下至輿儓,莫不曰,賢,斯可見擧國不貳之論,而卽臣等耳目之所覩記者也。噫,臣之邦,逖矣西土,檀·箕遺澤,已邈於前塵,辛壬餘燼,尙悸於過劫,至今官民未蘇,公私俱凋,其勢日下,爲病轉痼。往在甲申,忠文杖屨,逍遙關西,外若遊賞,內實詢諮,山川風土,民俗歌謠,一經領略,便宜劃指。疾苦詧眉,不煩攬轡,而勸激響應,不待振鐸,而風敎奉宣,槪見其平日奉公憂國之誠,一心靡懈於進退寤寐之間,而及其歸也,登筵條陳,屢百年枳塞之蔭路,便爲疏通,鉅萬金逋欠之吏債,竝置蕩減,外此興廢擧墜之節,疏冤捄瘼之端,在公在私,有不可一一煩屑而枚擧。自此關西一域,有似乎欹器始正,敗局復收,吏民俱得其職,文武各勵其業,歌頌菀興於州閭,絃誦丕作於庠塾。萬口一碑,咸曰我公,祥麟瑞鳳,爭夬於先覩,高山景行,知方於矜式,語其用功之最著,蒙惠之實深,則臣之邦,庶幾居先於他州矣。是以乙酉春,營建生祠於平壤蒼光山下,舂撤之日,大其祠院,春秋享祀,朝暮講誦,西民之瞻依在是,西儒之拚慕在是,永言不忘,欲圖其報,則舍是祠奚以哉?以若之功之德,雖在千百代之上,猶可以起凡民曠感之心,況在今日不遠之事乎?又況在臣等所居之邦乎?眷玆箕城,遺躅如昨,精靈隔晨,苟初無是祠則已,旣有之而祠額尙闕,同歸於無名之祠,是豈非聖世之欠典,而西土之抑鬱,倘復如何?臣等不避猥越,千里裹足,干冒宸嚴。伏乞聖慈,淵然深思,穆然澄省,亟許宣號之請,以興觀感之美,庸表崇報之典焉。臣等無任云云。省疏具悉。爾等之齊籲如是,足可見公議,而尊慕之實,不在於請額與否矣。況朝家新有申令,不得輒許。爾等退修學業。
甲午七月初五日辰時,上御興政堂。藥房入診,大臣·備局堂上引見入侍時,都提調沈象奎,提調金學淳,副提調李奎鉉,假注書李豐翼,記事官曺雲承·洪說謨,待敎金學性,右承旨韓鎭㦿,假注書柳來維,事變假注書卓宗述,漢城判尹李止淵,行大護軍趙寅永·鄭基善,工曹判書李紀淵,行護軍李惟秀·申絅,同知中樞府事李鐵求以次進伏。醫官崔遠基·李亨基·金珪·趙宗翊進伏楹外訖。上曰,史官分左右。象奎進前奏曰,近來晨夕稍涼矣,今日則雨意蒸濕,此時,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官入診乎?上曰,置之。次對爲之。象奎曰,卽見全羅監司徐有榘所報,則以爲,惠廳句管各樣穀十萬石,盡分取耗,移作儲置事,頃有所狀請還寢。其中進上添價錢作米一款,幸蒙覆奏還寢,而第道內留穀,未滿十萬,掃庫盡分,旣違陰雨備豫之義。且淳昌等四邑穀摠,合爲十四五萬石之多,雖在半分之時,尙患糴多之弊,今又就此盡分,則勢將無民無邑。況皮牟五萬餘石,亦已換租,秋捧秋穀增摠添糴,末由方便措處,實無其策爲辭矣。該廳移作之擧,雖緣事勢,本道分留之規,亶出經法,況其說難,若是屢至,到今有不可一向强迫進上,添價錢作米,前旣還寢,此亦一體許施,何如?上曰,依爲之。出擧條象奎曰,頃因公忠道暗行御史黃別單,安興鎭待變船革罷後,殖利錢各色蕩減事,令道帥臣,商確便宜,從長措處。又因左道暗行御史金箕晩別單,沃川增若站所在倉舍外,官衙各廳,亟令毁撤,疊設吏隷,移屬本驛當否,亦令道臣具意見論報之意,覆啓行會矣。卽見該監司趙秉鉉所報,則枚擧水使牒呈,以爲,安興待變船之當初設始,雖無可詳,本船之餘存,今爲二隻,而過限未改,已盡朽敗,有名無形,名雖待變,實爲無用,到今革罷,別無疑難。且船旣永敗,則焚其券而蕩其錢,卽是次第間事,而船本苟管於上司,自本道有難擅便。至於增若移屬事,本站所屬仇火七驛之距栗峯,近爲百餘里,遠至二百里。若令毁增若而合栗峰,則人馬之歷遠往來,糜費不少,政令之臨急,施措窒礙,必是難便之肯䋜。雖以吏隷移屬言之,栗峰自是主也,增若終是客也。今若移而合之,則名雖爲合,勢必相離,終至於失業渙散,而且前人之分設兩衙,必有深諒,行之幾百年,別無大弊,則以此以彼,莫如因舊爲辭矣。船隻是上司所管,則自水營擅便,果非可議,而至若債錢之爲厲民,朝家旣聞之後,何可以船之未除,債亦不得擧論乎?且以論報中,已盡朽敗有名無形之辭觀之,則爲修補而殖利者,船無實用,民徒受害,然則債之有無,無關於船之罷否者,亦審矣。債券先爲永蕩,快除舊瘼,船隻如値不可不修補之時,則令道帥臣,從他措劃,無所不可。增若合屬事,道臣之名雖爲合,勢必相離之論,深得慮遠之義,況行之旣久,別無大弊,則此等處之變革,反爲煩騷,依所報置之,何如?上曰,依爲之。出擧條象奎曰,頃以外道營邑爲民痼瘼之不可自下擅便者,使之具意見報來,以爲稟覆矯革之意,筵奏行會於諸道四都矣。卽見公忠監司趙秉鉉所報,則其一,堤川縣田稅轉輸之爲民痼瘼,前已屢登於繡啓。且於昨冬,亦有所狀請,而丹陽·永春·延豐等三邑田稅,旣許代納,則獨於堤川,未蒙均視之惠,實多向隅之歎。本縣田稅米太,竝與三手糧條,特許純代錢,而癸巳條則今難追改磨鍊,且有餘干未捧,始自甲午條,依此定式施行事也。其一,各營各司所納屯稅,甲午條爲始,自本官逐庫踏驗,辨其陳起,又自各該司,定送導掌,眼同覆審,隨起收稅事也。其一,本道每年大同米中,三軍門移劃米都數爲三千五百石,而直納軍門之際,諸般情債,比諸他衙門納,不啻倍蓰,爲弊實多。依各宮房免稅都納戶曹例,始自甲午條,三軍門移劃米,初勿區別於廳頒收租案,一體都納于惠廳,自惠廳依數分送於各該軍門事,定式施行事也。昨冬道啓,備陳民勢不得不闊狹之狀,而不得輒施者,蓋念正供之爲重,亦慮後弊之或啓,而道臣又以船路形便,民情向隅,至存無民無邑之憂,則可知其弊到極處,理合通變,況在朝家均視懷保之義,不可無參商權宜之政。堤川縣田稅收米,自甲午條,依永春等三邑已施之例,特許代錢上納,屯土之每年隨起收稅,卽年分時各道稟旨中一事也。道臣之陳請,朝家之許施,蓋爲土之墾廢無常,年之稔儉不同,決不可硬定準摠,則稅之或濫,民實切骨故也。而京差憚於沾漑之或減,該邑狃於姑息之無頉,一年二年,遂歸文具,於是乎濫執冤徵之患,在在皆然。夫檢田俵災,卽恤民之大政,而獨於屯稅,不問年成如何,惟以準捧爲事,任其椎剝,不少顧念,民隱無如此甚,國體寧有是理?苟能踏驗陳起,與之眼同考覈,從實執定,無得操縱,則災損縱有頉縮,隱漏漸可査露。自今年另飭屯土所在各該邑,躬行覆審之政,俾無濫冒之患,道臣亦隨時檢察,無論京差與土豪,若或施頑沮戲,則隨卽嚴繩,俾有懲畏,而他道事情,因此而可反三隅,一體關飭於諸道道臣,使之依此擧行。三軍門保米減半之後,自均廳移劃給代於兩南大同收米中,使之永爲船運以納者,蓋爲其本是保米名色,自軍門直捧者故也。意義如此,有不可遽議變通處之,而第念民邑受弊,挽近轉甚者,專由於捧上之過濫無節,下輩之侵漁漸增,苟非然者,道臣豈至以竝納惠廳,爲矯捄之請哉?此則自各該營,操束校吏,凡斛量與情費,一遵事目,與惠廳捧上規例,無所異同,俾無偏重偏苦之患,則外邑窮民,自蒙實惠,然則雖不竝納,其弊從可祛矣。以此意捧甘,申飭各軍門,何如?上曰,依爲之。出擧條象奎曰,臣曾於年前,以各道都試沒技直赴濫襍事,奏爲定式,欲杜幸冒之習,而第以今番殿試榜目觀之,可知七八年之間,依舊滋弊,更無顧忌之狀。此職由於徇私轉甚,法意飭禁,置之虛設故也。然而亦何可一任蕩然乎?到今更不必煩縷,只將前擧條,申明行會,使之自今秋都試,惕念對揚,快祛宿謬,而前之圖籍而冒赴者,今便在家而參榜,尤見習俗之益無防限。而又從而恥夫軍伍之賤籍,居住之鄕僻,乃於榜目及紅牌,無難換錄,甘自歸於欺瞞之科,該曹若能臨時檢察,摘發施律,豈敢容奸之若是狼藉乎?此後則凡於榜目紅牌修正時,使兵判親執照察,俾無得變幻改換。且於六臘會薦時都試沒技人,除非元居的實,則無論宣部,勿爲擧薦之意,分付兵曹及各該廳,以爲揭壁永遵之地。雖以中日習射言之,單巡五中之特許直赴殿試,卽出於奬勸技藝,慰恤宿衛之盛意,而乃反爲售奸之捷徑,猥雜濫冒,一往轉甚,事之駭然,莫此爲甚。雖無以遽議革罷,決不可一任襍亂,使主試之兵摠兩堂,悉此意另加嚴束,而亦令兵判及各營將臣,一體操飭,有不可已,故敢此仰達矣。上曰,依爲之。出擧條象奎曰,臣於春間首輔許副之後,適因進對,略陳衰病惽憒,不堪獨任之狀,因請亟卜賢德,以濟時艱,而毋令臣糊塗苟冒,重誤國事,此非臣私計之憂,斷斷衷赤,披罄實際,伏想聰聽,庶爾覽揆無遺矣。今則又異於其時,竝計時原任,只有領府與臣二人而已,歷考中書座目,曾未有似此之時,國體之缺闕,朝著之苟艱,一至於此,枚卜之擧,尤不容可徐。伏乞深留聖意,渙降指揮,臣不勝區區之望也。上曰,大臣就坐。止淵曰,臣之待罪惠廳屬耳。未及詳究裏面,而卽以外著易知者言之,各廳行用,萬萬窘急,諸貢授價,各司給代,東挪西攛,莫可塗抹,此無他故,專由於上納之不來也。外邑上納,各有定限,京司支計,待此排比,而守宰之畏法奉公,漸不如前,吏鄕之乘時射利,無所不至。輒以歲歉民窮,作爲藉口之資,朝家旣準請給災,以其尤甚,待秋寬限,又以綿荒,許令代錢,爲歉民惠澤,至矣盡矣,而猶復稱托周遮,經月經歲,不以惟正之供,視爲應納之物,此豈眞箇民間未收而然哉?前此關促,殆無虛月,而營邑漠若不聞,頓無實效,各道所納,不過零星,而甚至於湖西·嶺南,無論大同錢與結錢稅錢,全不開弦,以臣疲劣,初當此任,尤何以憚壓警動,俾各知所顧畏而莫敢玩愒乎?今日紀綱,雖曰掃地,豈意有國有民,而使出于民入于國者,徒爲中間幻弄乾沒之資,以致經用之不繼乎?到此地頭,守令不可不一切以法從事,而其不能察飭之失,竊有慨於道臣。湖西·嶺南兩道臣,爲先從重推考,以此擧條,行會諸道,使之星火督納,而更觀來月旬前,多數未納邑守令,自本廳草記,施以先罷後拿之典,以爲一分懲後之地。雖以嶺南漕倉言之,左倉近纔入倉,後倉今始到江,至於點檢之拖到秋節,已萬萬寒心,而況米品麤劣,亦是前所未有。左右倉如此,後倉可知,如非捧稅時,不能精擇,而又致晩裝,必是發船後故爲逗留,而多般作奸,此而仍置,漕轉法意,必將蕩然而後已。分付該道道臣,另加査實於捧稅差員及領運差員處,指一狀聞論罪。各穀分載,事目甚嚴,蓋出於均勞慮患之意,而今番右倉各船,或全載田稅,或全載大同,此又大違法意,亦令道臣,嚴査其委折,一體登聞,何如?上曰,依爲之。出擧條絅曰,北漢餉穀,一自己丑各邑捧留之後,城儲零星,不得斂散,見今時在,不過三千六百餘石,名以城餉,疎虞至此,其爲悚悶,不可使聞於鄰國。況再昨年水災,昨年荐歉,接濟無望,十室九空,將至於無穀無民而後已。旣設山城,當有儲穀,旣有儲穀,當爲糶糴,而各道山城,非不險峻,所屬各邑,春受秋納,歲以爲常,民不言苦。今此北漢,王都咫尺,事體不輕,比之於各道山城,則尤有所重。今秋爲始,京畿十四邑散在餉穀一萬五千三百石,依再昨秋允下,竝耗準捧於北漢各倉,而一遵甲寅節目,春糶秋糴,毋敢毁劃。雖値歉歲,道臣不得請停退代錢捧留,歲末未準捧守令,草記論勘,竝與解由拘礙之意,令廟堂申明舊典,嚴立科條,預先行會於該道道臣,何如?上曰,依爲之。出擧條絅曰,臣以反庫事,明日出往鍊戎臺新營,而所帶職任,不敢擅離,有此仰達矣。鎭㦿曰,入直玉堂,例爲隨入於賓對,而副校理白東奎,謂有身病,不爲登筵,雖未知症勢之如何,而揆以事體,誠極未安。從重推考,何如?上曰,依爲之。出擧條鎭㦿曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,承史就坐。因命退,諸臣以次退出。
上在慶熙宮。停常參·經筵。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹聲大啓曰,同副承旨李敦榮,今日不爲仕進,卽爲牌招,何如?傳曰,允。
趙秉常啓曰,臣秉常依定式進詣香室,奉審香祝櫃·祝板袱子,則精潔之意,敢啓。傳曰,知道。
韓鎭㦿啓曰,臣鎭㦿以入直禁軍戎器點考進去,下直之意,敢啓。傳曰,知道。
又啓曰,臣依定式進詣崇政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于趙秉常曰,內閣一提學許遞。
傳于鄭鴻慶曰,中官許昌福定配。
鄭鴻慶啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
趙秉常,以弘文館言啓曰,下番闕直,事甚未安。應敎李鼎在,校理黃浩民,副校理洪鍾應,修撰徐念淳,副修撰黃基安·鄭德和,旣有只推之命,竝卽牌招,以爲推移入直之地,何如?傳曰,允。
以同副承旨李敦榮牌不進罷職傳旨,傳于尹聲大曰,只推。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于鄭鴻慶曰,只推。
義禁府啓目粘連,向前金秀萬段,拯米,不卽分俵載送舒川,往來延拖,任其腐敗者,事甚可駭是白遣,崔在憲段,稅船臭載,的是沃溝地方是白良置,先聞敗船之報,而罔念拯穀之爲急,大非共濟之意是白如乎,竝只以不應爲律,從重照律,何如?判付。啓,依允。
上在慶熙宮。停常參·經筵。
韓鎭㦿,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
鄭鴻慶啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,同副承旨李敦榮,今日不爲仕進,卽爲牌招,何如?傳曰,允。
韓鎭㦿啓曰,來十一日,朝參日次矣,敢稟。傳曰,停。
趙秉常啓曰,來十一日,輪對日次矣,敢稟。傳曰,當次人受點,後日次待令。
備忘記,鐵原都護府使申從鎬下直,長弓一張,長箭一部,片箭一部,筒兒一箇賜給。
李奎鉉啓曰,假注書柳來維,身病猝重,勢難察任,今姑改差,何如?傳曰,允。
柳來維改差,代以全宗行爲假注書。
以應敎李鼎在,校理黃浩民,副校理洪鍾應,修撰徐念淳,副修撰黃基安·鄭德和牌不進罷職傳旨,傳于趙秉常曰,只推。
趙秉常啓曰,卽者校理趙錫龜,以其親病,陳疏徑出原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,副應敎金鼎集奉命在外,校理趙錫龜陳疏徑出,副校理白東奎身病出去,修撰吳取善內閣進,玉堂上下番俱空,事甚未安。應敎李鼎在,校理黃浩民,副校理洪鍾應,修撰徐念淳,副修撰黃基安·鄭德和,旣有只推之命,竝卽牌招,推移入直,何如?傳曰,允。
傳于趙秉常曰,回還三使臣留待。
傳于趙秉常曰,回還三使臣入侍。
鄭鴻慶啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以同副承旨李敦榮牌不進罷職傳旨,傳于尹聲大曰,只推。
以應敎李鼎在,校理黃浩民·徐念淳,副修撰黃基安·鄭德和牌不進罷職傳旨,傳于趙秉常曰,推考傳旨捧入。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于鄭鴻慶曰,只推。
以平安監司鄭元容狀啓,義州府人物渰死民家漂頹事,傳于尹聲大曰,六島沈沒之報,已至多日,而漂渰之數,未能詳知,念切于中矣,今見狀辭,極爲驚慘,若不別例顧恤,則豈能及時奠安乎?廟堂商確具由,一邊草記,一邊知委,俾此嗷嗷民命,得保一日,可也。
趙秉常,以內醫院都提調·提調意啓曰,金相羲,內醫待窠差下事,命下矣。內醫卞鍾協有頉代,前典醫監正金相羲,依下敎差下之意,敢啓。傳曰,知道。
鄭鴻慶,以義禁府言啓曰,中官許昌福定配事,承傳啓下矣。許昌福,咸鏡道高原郡定配,而以承傳內辭意,具罪目,依例發遣府書吏,押送配所,何如?傳曰,允。
義禁府照目粘連,沃溝前縣監金秀萬,舒川前郡守崔在憲等矣本府議啓內,金秀萬段,拯米不卽分俵,載送舒川,往來延拖,任其腐敗者,事甚可駭是白遣,崔在憲段,稅船臭載,的是沃溝地方是白良置,先聞敗船之報,而罔念拯穀之爲急,大非共濟之意是白如乎,竝只以不應爲律,從重照律,罪各杖八十收贖,奪告身三等,竝只私罪,奉敎依允爲旀,崔在憲段,功議各減一等爲良如敎。
校理趙錫龜疏曰,伏以臣卽接家信,臣母素患痰癖之症,近因日候之不調,一倍添劇,食飮專却,轉側須人,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,特遞臣見帶之職,以便救護,仍治臣擅離之罪,以肅朝綱焉,臣無任云云。省疏具悉爾其勿辭救護。
甲午七月初七日未時,上御興政堂。回還三使臣入侍時,右副承旨趙秉常,假注書崔琠,記事官曺雲承·洪說謨,上使洪敬謨,副使李光正,書狀官金鼎集以次進伏訖。上曰,史官分左右,使臣進前。敬謨等進伏,上曰,無事往返乎?敬謨等曰,善爲往返矣。命使臣先退。仍命退,諸臣以次退出。
上在慶熙宮。停常參·經筵。
韓鎭㦿啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹聲大啓曰,左副承旨鄭鴻慶,同副承旨李敦榮,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,金胤根·李景在落點。
尹聲大啓曰,新除授承旨金胤根,以前任靈光郡守,方在解由未出中,何以爲之?敢稟。傳曰,勿拘。
韓鎭㦿啓曰,假注書全宗行,時無職名,令該曹依例付軍職,冠帶常仕,何如?傳曰,允。
尹聲大啓曰,卽者吏曹郞廳來言,長連縣監沈正書,憲府則雖已署經,諫院則大司諫李正耆,獻納權用經,正言宋尙玉在外,趙秉恒未肅拜,只有司諫朴鳴和一人,不得備員署經云,正言趙秉恒,卽爲牌招,以爲署經之地,何如?傳曰,一司除署經。
韓鎭㦿啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以左承旨李景在牌不進罷職傳旨,傳于尹聲大曰,只推。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于韓鎭㦿曰,只推。
尹聲大,以弘文館言啓曰,下番闕直,事甚未安。應敎李鼎在,校理黃浩民,修撰徐念淳,副修撰黃基安·鄭德和旣有只推之命,與副校理白東奎,一體牌招,以爲推移入直之地,何如?傳曰,允。
以應敎李鼎在,校理黃浩民,副校理白東奎,修撰徐念淳,副修撰黃基安·鄭德和牌不進罷職傳旨,傳于尹聲大曰,只推。
尹聲大,以侍講院言啓曰,司書朴心壽入直矣,纔已病親呈辭出去,下番闕直,事甚未安。兼司書洪鍾應玉堂直,兼說書徐憲淳翰林除本仕,說書兪致崇,卽爲牌招入直,何如?傳曰,允。
又以承文院都提調意啓曰,進賀兼謝恩使回便齎來咨文中,有賜緞謝恩方物移准事,從人病故給與綢棺事矣,方物移准事,以來頭使行奉表稱謝之意,依例撰出先通咨文,給與綢棺事,回咨,亦爲依例撰出,正書安寶後,定禁軍騎撥下送于灣府,使傳給鳳城將處,以爲轉致北京之地,何如?傳曰,允。
韓鎭㦿,以備邊司言啓曰,以平安監司鄭元容狀啓,義州府人物渰死民家漂頹事,傳曰,六島沈沒之報,已至多日,而漂沒之數,未能詳知,念切于中矣。今見狀辭,極爲驚慘,若不別例顧恤,則豈能及時奠安乎?廟堂商確具由,一邊草記,一邊知委,俾此嗷嗷民命,得保一日可也事,命下矣。今此漂頹之至爲一千七百餘戶之多者,可謂極備之災,而人命渰沒,雖不至如丙辰·庚午,其爲慘惻,實不在多少,況蕩析駭散哀號罔措之狀,有不忍想像,此地此民,爲朝家常所軫念,則到今不可不以丙辰所已施者施之,死亡人之身還布蕩減,漂戶之別恤典題給,雖非自下仰請者,而竝與生者之戶役身役及當納還之分數停蕩,一體特施,俾得專意於謀生之道,而其外懷保蠲除之策,令道臣及該府尹,相議措劃後,具由登聞,至若結構奠接之方,且令該府尹,親操版鍤,爲災民先,罔夜董飭,不日入處,俾無一夫一婦失所失業之患,而沈沒田畓,亦爲十分勸相,以爲明年墾闢之地,而竝以此意,撥馬申飭於道臣及灣尹處,何如?傳曰,允。
上在慶熙宮。停常參·經筵。
韓鎭㦿啓曰,行大司憲徐耕輔未肅拜,執義金大坤,掌令金致一在外,掌令金,持平權秉德·金樂淵呈辭,監察茶時之意,敢啓。傳曰,知道
傳于韓鎭㦿曰,卜相。
韓鎭㦿啓曰,卜相事,命下矣。左議政沈象奎,卽爲命招,何如?傳曰,允。
尹聲大啓曰,卜相事,命下矣。政官牌招開政,何如?傳曰,允。
傳于韓鎭㦿曰,加卜。
韓鎭㦿啓曰,左議政沈象奎有稟達事,來詣閤外請對矣。傳曰,入侍。
賓廳卜相,南公轍·李相璜·洪羲俊,加卜洪奭周·朴宗薰,落點洪奭周·朴宗薰
尹聲大啓曰,吏曹判書朴綺壽,參判金道喜,參議金興根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書朴綺壽,參判金道喜,參議金興根再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,只推,與判書·參判,一體更爲牌招。
又啓曰,吏曹判書朴綺壽,參判金道喜,參議金興根三牌不進推考傳旨及禁推傳旨,今方捧入,而開政命下之後,連事違召,不卽承膺,事體所在,誠極未安。判書陳疏到院,而原疏以國忌齋戒,纔已退却矣,判書·參判,所當更請牌招,而係是一日四牌,何以爲之?敢稟。傳曰,原疏捧入,參議分揀。
又啓曰,吏曹參議金興根,四牌不進,依定式禁推傳旨捧入之意,敢啓。傳曰,知道。
以吏曹參議金興根四牌不進禁推傳旨,傳于尹聲大曰,分揀。
傳于尹聲大曰,吏判疏批已下,與參判,參議,一體更爲牌招。
金胤根,以吏批言啓曰,侍從臣父年七十人,每以歲首抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十以上人,別單書入之意,敢啓。傳曰,知道
有政。吏批,判書朴綺壽進,參判金道喜,參議金興根牌不進,左副承旨金胤根進。以金蘭淳爲禮曹判書,洪奭周爲世孫傅,金命孝爲軍器副正,趙民植爲監察,禹敬賢爲義盈主簿,許幹爲厚州府使,領議政單沈象奎,左議政單洪奭周,右議政單朴宗薰,承文都提調二單,左議政洪奭周,右議政朴宗薰,世孫師單領議政沈象奎,兼執義金鼎集減下。
兵批,判書沈能岳進,參判李基栽病,參議李毅遠入直,參知南履炯病,右副承旨韓鎭㦿進。
以徐左輔爲同知,朴致遠爲景福將,朴仁植爲昌德將,朴致興爲昌慶將,李容象爲都摠經歷,南錫圭爲黃海水使,曺萬振爲䔉山僉使,孫景瑞爲蝟島僉使,崔奎遠爲潼關僉使,金學秀爲加背梁萬戶,同知單金億,僉知二單盧璧燁·柳相杓,護軍徐恭修,副護軍鄭鴻慶·李敦榮,副司正全宗行。
吏批,再政。以尹錫祜爲典籍,甕津府使單南錫圭,幼學金永翼今超通政,侍從臣持平金樂淵父,年七十加資事承傳。
兵批,再政。以金熙華爲知事,柳相琦爲宣傳官,同知單朴仁植。
金胤根,以弘文館言啓曰,下番闕直,事甚未安。應敎李鼎在,校理黃浩民,副校理白東奎,修撰徐念淳,副修撰黃基安·鄭德和,旣有只推之命,竝卽牌招,以爲推移入直之地,何如?傳曰,允。
以應敎李鼎在,校理黃浩民,副校理白東奎,修撰徐念淳,副修撰黃基安·鄭德和牌不進罷職傳旨,傳于金胤根曰,只推。
金胤根,以弘文館言啓曰,下番闕直,事甚未安。應敎李鼎在,校理黃浩民,副校理白東奎,修撰徐念淳,副修撰黃基安·鄭德和,旣有只推之命,竝更牌招,以爲推移入直之地,何如?傳曰,允。
以說書兪致崇牌不進罷職傳旨,傳于金胤根曰,只推。
金胤根,以侍講院言啓曰,下番連日闕直,事甚未安。說書兪致崇,旣有只推之命,卽爲牌招入直,何如?傳曰,允。
金胤根,以侍講院言啓曰,下番連日闕直,事甚未安。說書兪致崇傳旨未下,兼輔德金興根呈辭受由,輔德南履懋,弼善洪羲錫,文學成遂默兼文學黃浩民,竝卽牌招,推移姑降入直,何如?傳曰,允。
以說書兪致崇牌不進罷職傳旨,傳于金胤根曰,只推。
金胤根,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
韓鎭㦿,以備邊司言啓曰,閫鎭曠任,一時又悶,新除授黃海水使南錫圭,使之明日辭朝,何如?傳曰,允。
吏曹判書朴綺壽疏曰,伏以臣聞量而後入,未聞入而後量,夫官職之來,不自量度其堪勝與否,而貪榮冒進,終至瘝官而僨事,則罪戾隨至,雖悔曷追?庶官猶然,況臣所叨,卽周官冢宰之職,爲任之重,顧何如也?古今異制,自漢唐以下,專責以選擧一事,而若其權衡人物,甄別流品,得失臧否之間,治忽係焉。是以上必難愼其人,而未或輕授,下必揣量己分,而不敢冒應,顧臣空疎闇劣百不猶人之狀,業已聖明之所俯燭,今玆新命,何爲而及於臣身也?噫,臣本迂拙自守,不喜交遊,閉門却掃,罕與人接,又自近年來,屛處郊坰,稀到京輦,麋鹿之性,已慣山野之遊放,鳧雁之蹤,無關江湖之去來,時或進身周行,而生面居多,甚至緋玉之列,或不辨識其爲誰,昏聵如此,儱侗如此,而尙可擬議於此任哉?臣自客秋以後,拘於事勢,留寓都下,而亦非久計,不意萬萬不敢當之重任,加諸萬萬不近似之賤品,臣誠驚惶震懍,不自知其措躬之所也。人固自知則明,臣亦自量已熟,與其苟然冒膺,而終陷大戾,毋寧早自丐免,而還他本分,此非但爲臣一身之計,竊恐貽笑遠近,有累聖簡之明,苟非然者,臣何敢故爲飾讓之辭,作此備例之擧哉?召牌狎至,趨膺無路,玆敢仰暴血懇,冒昧陳籲。伏乞聖慈,俯賜鑑諒,將臣新除選部重任,亟令鐫改,回授可堪之人,以幸公私,不勝大願,臣無任云云。答曰,省疏具悉。卿其勿辭行公。
甲午七月初九日未時,上御興政堂。左議政請對入侍時,右副承旨韓鎭㦿,假注書全宗行,記注官金鉉復,記事官洪說謨,左議政沈象奎以次進伏訖。象奎進前奏曰,日前雨纔浥塵,旱炎旋酷,聖體若何,寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,鼎席曠而不備,今伏承卜相之命,公私萬幸,而繼而又下加卜之敎,知臣莫如,惟簡在心,敢此仰請矣。上曰,洪奭周·朴宗薰爲之。象奎曰,兩臣望實俱優,殿下誠得之矣。上曰,大臣就座。仍命退,諸臣以次退出。
上〈在〉慶熙宮。停常參·經筵。
藥房副提調李奎鉉啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
韓鎭㦿啓曰,行大司憲徐耕輔未肅拜,執義金大坤,掌令金致一在外,掌令金,持平權秉德·金樂淵呈辭,監察茶時之意,敢啓,傳曰,知道。
李奎鉉啓曰,左承旨李景在,同副承旨趙秉常,今日不爲仕進,竝卽牌招,何如?傳曰,允。
韓鎭㦿啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
備忘記,黃海水使南錫圭下直,長弓一張,長箭一部,片箭一部,筒兒一箇賜給。
傳于韓鎭㦿曰,中官黃鍾和,擧行之際,事多駭妄,令該府嚴刑遠配,別監朱喜錫,令秋曹刑配。
以同副承旨趙秉常牌不進罷職傳旨,傳于尹聲大曰,只推。
以應敎李鼎在,校理黃浩民,副校理白東奎,修撰徐念淳,副修撰黃基安·鄭德和再牌不進罷職傳旨,傳于尹聲大曰,只推。
尹聲大啓曰,副校理洪鍾應身病出去,修撰吳取善內閣進,玉堂上下番俱空,事甚未安。應敎李鼎在,校理黃浩民,副校理白東奎,修撰徐念淳,副修撰黃基安·鄭德和,旣有只推之命,副應敎金鼎集,校理趙錫龜由限已過,一體牌招,推移入直,何如?傳曰,允。
以輔德南履懋,弼善洪羲錫,文學成遂默,兼文學黃浩民牌不進罷職傳旨,傳于尹聲大曰,只推。
尹聲大,以侍講院言啓曰,下番闕直,已至多日,事甚未安。輔德南履懋,弼善洪羲錫,文學成遂默,兼文學黃浩民,說書兪致崇,旣有只推之命,竝卽牌招,推移入直,何如?傳曰,允。
韓鎭㦿,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,新除授文城僉使金鼎履,身病猝重,時月之內,萬無登途赴任之望,呈狀乞遞,爲先罷黜,依例準期不敍,何如?傳曰,允。
上在慶熙宮。停常參·經筵。
李景在啓曰,合辭許久闕啓,事甚未安。除在外外。未肅拜·呈告人員,竝卽牌招,何如?傳曰,允。
又啓曰,同副承旨趙秉常,今日不爲仕進,卽爲牌招,何如?傳曰,允。
備忘記,慶州府尹尹致謙,阿耳僉使沈說泰下直,各長弓一張,長前一部,片箭一部,筒兒一箇賜給。
傳曰,有國則有相,天地之常經也,輔相之重,何時不然,而以今日國勢民命之極艱極危,所以維持而奠安之者,顧不在於輔佐之得人乎?肆予爰立之擧,乃在於卿,非夢非卜,實膺簡心,予心之喜姑舍,上自朝著,下至輿儓,亦莫不加額相賀,而必不以是擧,謂予有私於卿也。卿之平日文學,特其餘事,內行純篤,家無二言,操履恬靜,矜式一世,而歷試之績庸,中外茂著,今日之致卿於三事,意豈徒然?且卿,先卿之孫也,先卿,以福履之盛,値寧考之世,位居元輔,協贊至治,八域寧諡,臣主俱榮,卿獨不思趾美於先卿,而予豈不以寧考之所以待先卿者,待卿乎?聞卿之所存竭卿之所知,則可使將敗之國勢,得以維持,而將劉之民命,得以奠安,而予將垂拱而一聽於卿矣,卿豈不欲有意於是乎?玆遣近侍,替告披心之諭,望卿勿復規規於備例之俗套,卽日簉朝,以副予側席之思,仍傳于韓鎭㦿曰,此敦諭,遣史官,傳諭于左議政。
傳曰,家貧思賢妻,國亂思良相,卽古今之名喩,而尤切於目下矣,以予所見,國勢之岌嶪,朝著之淆雜,民生之倒懸,無一可恃,而駸駸然日阽於危亂之域,而未可謂治世矣。苟欲弭亂於未然,政宜輔相之得賢,而苟欲得賢,卿實其人,於是乎吾之相已定,而勝於稽衆考卜多矣,雖然,是豈獨予心之簡畀,抑亦循朝野之輿論大同之地,予雖欲捨卿得乎?卿以忠貞之裔,盡匪躬之操,內而八座六官之長,外而守宰方伯之任,勞勩績庸,無出於卿之右者矣。操行不苟,而夷險燥濕,義在勿避,持身恬簡,而甘辛酸鹹,無適不當,今予之擧卿,非欲爲榮耀於卿,乃所以擔負於卿也,以卿平日之厚積,薄發而一試,當見其漸亂者復治,而消弭於未然也。民國之幸,孰加於此?玆將心腹之諭,庸申股肱之托,望卿勿復留意於文具,而卽起簉朝,以副予如渴之望,仍傳于韓鎭㦿曰,此敦諭,遣史官傳諭于右議政。
以應敎李鼎在,副應敎金鼎集,校理趙錫龜·黃浩民,副校理白東奎,修撰徐念淳,副修撰黃基安·鄭德和牌不進罷職傳旨,傳于金胤根曰,只推。
金胤根啓曰,玉堂上下番俱空,事甚未安。應敎李鼎在,副應敎金鼎集,校理趙錫龜·黃浩民,副校理白東奎,修撰徐念淳,副修撰黃基安·鄭德和,旣有只推之命,竝卽牌招,推移入直,何如?傳曰,允。
又啓曰,卽者兼弼善洪祐順,以其親病,陳疏徑出。原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以輔德南履懋,弼善洪羲錫,文學成遂默兼文學黃浩民,說書兪致崇牌不進罷職傳旨,傳于金胤根曰,只推。
金胤根啓曰,兼輔德未差,兼弼善洪祐順陳疏徑出,司書朴心壽受由在外,兼司書洪鍾應以玉堂身病出去,春坊上下番俱空,事甚未安。輔德南履懋,弼善洪羲錫,文學成遂默,兼文學黃浩民,說書兪致崇,兼說書徐憲淳,竝卽牌招,推移入直,何如?傳曰,允。
傳于金胤根曰,同副承旨許遞,前望單子入之。
承旨前望單子入之,李鼎臣落點。
傳于金胤根曰,吏曹參判有闕之代,前望單子入之。
吏曹參判前望單子入之,李志淵落點。
李景在啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以同副承旨趙秉常牌不進罷職傳旨,傳于金胤根曰,只推。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于金胤根曰,只推。
吏曹口傳政事,以金箕絢爲宗廟副奉事。
吏曹啓目粘連,觀此開城留守鄭祖榮狀啓,則以爲,本府敎授林孝憲,今已報瓜,其代,固當依已例,以本府文官中差出,而見今無可擬之人是白乎所,在前如此時,狀請仍任,已有其例,今番亦爲以時敎授林孝憲仍任事,令該曹稟處亦爲白有臥乎所,守臣狀辭旣如此,開城府敎授林孝憲,依狀請姑爲仍任,何如?判付。啓,依允。
韓鎭㦿,以備邊司言啓曰,諸道秋操稟啓,今已齊到矣,詰戎之政,不可偏廢,而或行或否,要之觀於秋事之優遜,民力之紓絀而已,第念畿甸·湖右,勘賑屬耳。兩西·兩南,困於移粟,東路今春則雖不議賑,亦不免請糴,不可責之以常例,北關則自春徂夏,獨憂頻雨,農功尙在未判,此際徵調,俱係切悶,今秋八道·三都水陸諸操巡歷巡點,竝姑停止,至於官鎭門聚點,則使之着意擧行,無敢視以文具,而有堤堰處,移點完役,亦依近例爲之,俾有實效,各樣都試覆審考講及停退都試,竝爲設行之意,分付,何如?傳曰,允。
李景在,以義禁府言啓曰,中官黃鍾和,嚴刑遠配事承傳啓下矣。黃鍾和,嚴刑一次後,慶尙道昆陽郡遠配,而以承傳內辭意,具罪目,依例發遣府羅將,押送配所,何如?傳曰,允。
又以刑曹言啓曰,傳曰,中官黃鍾和,擧行之際,事多駭妄,令該府嚴刑遠配,別監朱喜錫,令秋曹刑配事,命下矣。朱喜錫,嚴刑一次後,咸鏡道利原縣定配所,卽爲押送之意,敢啓。傳曰,知道。
事變假注書卓宗述書啓,臣敬奉聖諭,馳往傳諭于南部薰陶防竹廛洞契議政府左議政洪奭周所住處,則以爲,臣以萬萬無似之身,伏承萬萬不敢當之命,警懍震越,五內失守,歷日跧伏,罔知攸措,卽又史官辱臨,傳宣聖諭,首尾屢百餘言,曠絶諄摯,隆天重地,尤萬萬非庸駑如臣所當得者,而至於語及先故,辭敎鄭重,奉讀未竟,不覺聲淚之交逬,臣旣萬萬無承當之路,亦未敢費辭附奏,以效大官之事,謹當差待數日,收召精神,冒入文字,以祈天地生成之澤云矣,敢啓。答曰,知道。
事變假注書卓宗述書啓,臣敬奉聖諭,馳往傳諭于東部蓮花坊蓮池契議政府右議政朴宗薰所住處,則以爲,臣自奉新命,歷日震惕恩諭之下,不知所以仰對,冞增悚蹙云矣,敢啓。答曰,知道。
吏曹參判金道喜疏曰,伏以臣之佐貳天官,今已九箇月,而閱京察者再矣,顧臣才識聞望,何嘗近似於是任?而其始授也,則感激居先,不敢遂固讓之計,及其稍久也,則干瀆是懼未免爲淟涊之歸,豈期一縻不缷?至于今日,有若非此莫可久任責成者然,臣誠莫曉其所以也。於此有二說焉,厥或望實素著,爲世所推者有之,而臣非其人,位著苟簡,僅取充備者有之,而玆非其時,則臣於是職,暫猶不可,矧其久乎?以臣評臣,無說可據,識者傍觀,當謂斯何?臣之前後代斲,非止一再,而做錯居多,醜拙畢露,則竊庶幾爲聖鑑之所俯燭,而每一循省,不覺背汗而顔騂矣。今若徒懷嚴畏,不一陳暴,則貪榮冒祿妨賢招譏,適足爲無恥之鄙夫,在臣狼狽,固不足恤,而豈不有累於淸朝四維之治哉?且臣素患痰濕之祟,卽平生貞痼之疾也。當暑益添,課歲爲常,而近日以來,一倍肆劇,胃氣已敗,而食飮全阻,眞元漸鑠,而昏眩闖作,床笫委頓,每多喘急之時,房闥起居,殆至顚仆之境,甚至對人不省,遇事輒忘,以若病狀,尤無以一日冒據,玆敢瀝陳血懇,仰瀆崇嚴。伏乞天地父母,特賜鑑諒,將臣所帶亞銓之任,亟許鐫免,以幸公私,不勝大願,臣無任云云。答曰,省疏具悉。所請依施。
兼弼善洪祜順疏曰,伏以臣母夙抱貞疾,痰積爲祟,無時闖發,寒暑尤劇,近因旱熱之太甚,將攝失宜,諸症倍添,飮啖俱阻,轉側須人,家僮踵至,促臣歸視,臣自聞此報,方寸煎熬,玆敢忙陳短章,徑出禁扄。伏乞聖慈,亟遞臣職,以便救護,仍治臣擅離之罪,以肅朝綱,幸甚,臣無任云云。省疏具悉。爾其勿辭救護。
上在慶熙宮。停常參·經筵。
李景在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以應敎李鼎在,副應敎金鼎集,校理趙錫龜·黃浩民,副校理白東奎,副修撰黃基安·鄭德和牌不進罷職傳旨,傳于金胤根曰,只推。
以輔德南履懋,弼善洪羲錫,兼文學黃浩民,說書兪致崇,兼說書徐憲淳牌不進罷職傳旨,傳于金胤根曰,只推。
金胤根啓曰,玉堂上下番俱空,事甚未安。應敎李鼎在,副應敎金鼎集,校理趙錫龜·黃浩民,副校理白東奎,副修撰黃基安·鄭德和,旣有只推之命,竝卽牌招,推移入直,何如?傳曰,允。
金胤根,以侍講院言啓曰,下番闕直,已至多日,事甚未安。兼輔德未差,兼弼善洪祐順陳疏受由,司書朴心壽受由在外,兼司書洪鍾應,以玉堂,身病出去,兼說書徐憲淳翰林除本仕,輔德南履懋,弼善洪羲錫,兼文學黃浩民,說書兪致崇,旣有只推之命,竝卽牌招,推移入直,何如?傳曰,允。
金胤根啓曰,修撰徐念淳疏批已下,一體牌招,何如?傳曰,允。
李景在啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于李景在曰,只推。
以應敎李鼎在,副應敎金鼎集,校理趙錫龜·黃浩民,副校理白東奎,修撰徐念淳,副修撰黃基安·鄭德和牌不進罷職傳旨,傳于金胤根曰,只推。
以輔德南履懋,弼善洪羲錫,兼文學黃浩民,說書兪致崇牌不進罷職傳旨,傳于金胤根曰,只推。
金胤根,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
修撰徐念淳疏曰,伏以臣匪才蔑學,濫廁朝籍,歷官外內,未能一事自效,而惟我聖上,不以臣不肖,迺於今春大比,授之以參試之任,臣實愚迷,不自揣量,妄竊以爲,事係往役,職唯備員,壹是小心,可幸無罪,畢竟籌啓出,而臣之僨誤之罪著矣。譴罷薄勘,匪罰伊倖,滿心慙恧,秖有自訟,曾未幾月,恩敍旋下,繼而玉署除旨,召牌屢降,無狀賤臣,何以得此?聞命惝怳,誠不知措躬之所也。噫,刑政者,聖主所以董勵群工淬磨一世之具也。罪重罰輕,而謂飭已施,則刑失於太寬矣,一官不效,而復命以官,則政失於苟且矣。今臣所以若昧甄錄之爲榮,罔念逋慢之爲罪,怵惕徊徨,欲前而還却者,不但以區區情踪,尙有慙悚者存耳。伏望聖慈,俯賜諒察,亟遞臣新授之職,更議臣當被之律,使刑政無失,而義分獲安焉,臣旣不以見職自居,復何敢妄有言議,以重瀆擾之罪?而第臣愚衷,竊有所不能自已者,玆敢冒昧一陳,唯聖上,勿以人微而廢其言,竊伏念輔導春宮,成就睿學,卽國家之大本,當今之先務也。大小臣僚前後獻言者,未嘗不眷眷於此,累牘連章,其說已備,臣不敢復事覼縷,而竊以引接賓僚,講問書史,固進學之大經,修身之要道,然進學,必須緝熙之工,修身,亦待漸磨之力,故經曰,蒙以養正,聖功也。賈誼曰,太子之善,在於早諭敎,蓋學問之功,必資沖幼之時故也。臣伏覩我春宮邸下睿質聰明,天姿英發,明兩騰頌,八域延頸,而尺衣漸長,知識日進,及今輔導,學問得方,擴充器量,將就德業,則爲堯爲舜,其始於此,蒙養早諭之功,尤不可一日暫忽也明矣。古昔聖王之敎太子,置太師·太傅·太保之官,師傅,敎之者也,太保,養之者也,敎養相須,不可或闕,國家則有師傅之官,無太保之職,是得敎之之術,而不得養之之道也,課日開筵,無時召對,非不頻且勤矣,而若論一日之間,則接賢士大夫之時,固不如接宦官宮妾之時之多也,臣未知寢膳問視之暇,燕閒講讀之餘,其所以保養睿躬,視諸古昔聖王之敎,果何如也?臣以爲雖於宦官宮妾之朝夕左右者,必皆愼擇其忠厚敬謹者,使無敢以非正進,而殿下亦必留意於身敎之方,使我邸下,所見者堯·舜之行,所聞者堯·舜之言,薰陶浸漬者,堯·舜之道,而自幼至長,一動一靜,唯堯·舜是則焉,則睿德之成就,與堯·舜同大矣,國家之大本,當今之先務,孰有過於此哉?唯聖明採納焉,臣無任云云。省疏具悉。向來事,出於一時警責,何須更提?下款所陳好矣。
上在慶熙宮。停常參·經筵。
金胤根,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金胤根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,行左承旨李鼎臣,右承旨李景在,今日不爲仕進,竝卽牌招,何如?傳曰,允。
以行左承旨李鼎臣牌不進推考傳旨,傳于李奎鉉曰,更爲牌招,如有違牌,勿爲呼望。
傳于李奎鉉曰,左承旨疏批已下,更爲牌招,違牌,勿爲呼望。
李奎鉉啓曰,假注書崔琠身病猝重,勢難察任,今姑改差,何如?傳曰,允。
崔琠改差,代以申錫愚爲假注書。
金胤根啓曰,來十八日,專經武臣殿講日次,而世孫宮生辰問安相値,頉稟之意,敢啓。傳曰,知道。
尹聲大啓曰,玉堂上下番俱空,已至多日,事甚未安。應敎李鼎在,副應敎金鼎集,校理趙錫龜·黃浩民,副校理白東奎,修撰徐念淳,副修撰黃基安·鄭德和,旣有只推之命,與副校理洪鍾應,一體牌招,推移入直,何如?傳曰,允。
傳于尹聲大曰,日前淸北水災之報,固已驚慘,而灣府酷被其害,民戶之沈沒漂頹,至於近二千之多,哀彼衆民,倉猝當此,其奔走呼號之狀,如在目中,思之痛心,纔令廟堂,商確其懷保奠接之方,使之星火知委,其間果已安接整頓,得免失所之歎乎?不可無一番慰諭之擧,寧邊府使李肯愚,慰諭使差下,馳往灣府,被災形止,親自看審,招致衆民,以朝家矜悶不忍忘之至意,面面曉諭,俾無一民失所之歎,歷路嘉·博諸邑之被災民人等,一體慰諭後,竝爲消詳狀聞事,分付。
吏曹口傳政事,義州慰諭使單李肯愚。
尹聲大啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以右承旨李景在牌不進罷職傳旨,傳于李奎鉉曰,只推。
以應敎李鼎在,副應敎金鼎集,校理趙錫龜·黃浩民,副校理洪鍾應·白東奎,修撰徐念淳,副修撰黃基安·鄭德和牌不進罷職傳旨,傳于尹聲大曰,只推。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于尹聲大曰,只推。
以黃海監司鄭知容狀啓,薦新蓮實,限內不得封進,惶恐待罪事,傳于尹聲大曰,勿待罪事,回諭。
以咸鏡監司權敦仁狀啓,永興府人命渰死事,傳于尹聲大曰,許多人命之一時渰死,聞甚矜惻,元恤典外,另加顧助,如有生前身還布,竝蕩減事,分付。
尹聲大,以侍講院言啓曰,下番闕直,已至多日,事甚未安。兼輔德未差,兼弼善洪祐順陳疏受由,司書朴心壽受由在外,說書兪致崇呈辭受由,兼說書徐憲淳翰林除本任,輔德南履懋,弼善洪羲錫,兼文學黃浩民,旣有只推之命,與兼司書洪鍾應,一體牌招,推移入直,何如?傳曰,允。
以輔德南履懋,弼善洪羲錫,兼文學黃浩民,兼司書洪鍾應牌不進罷職傳旨,傳于尹聲大曰,只推。
尹聲大,以兵曹言啓曰,五衛將李道一,昌德宮衛將朴仁植,除授在外,上來無期云,新除授江原監營中軍盧之㶅,親病猝重,時月之內,萬無離側赴任之望,蒜山僉使曺萬振,老母今年爲八十歲,法不當遠離赴任,俱爲呈狀乞遞,竝改差,何如?傳曰,允。
又以兵曹言啓曰,內吹螺赤及龍虎營兼內吹螺赤今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金億福等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
領議政沈象奎疏曰,伏以臣之不肖無狀,猥叨台司,始旣服不衷而烖竟逮身,此又履不遺而恩還宿趼,亦嘗右以陞左,已涉冒進,而每値鼎席不備,承佐仰成之時少,獨任代斲之日多,憒憒糊塗,血其指渥其形,未有一半事補效,而猶逭譴辜,率荷假借歇後而僥倖,常切懍懼,今者甌卜新行,賢德彙升,公私忭喜,臣爲若偏,蓋如負重力竭而待人幇替,長途孤往而得朋伴行,顒望之久,宜尤幸愜,第其又復進進,若階梯拾級,裒然遂據首席,則惝怳却顧,震蹙欲隕,恒懷惕厲,又蹈亢悔,誠不知何以自措也。是猶臣之己私,而若國之任首相,如廈屋之得棟樑,必其材勝其用,然後堂寢門廡,俱得成其爲芋躋之所顧,其可重如此,今以臣朽短羸劣之才力,必無驟長復疆之理,徒見其僅僅旁拄側撐於前,幸姑不至於摧壓,而謂可以勝其任而仍畀之,是何異杙以代楹,豈匠氏可詰哉?人有難臣者曰,頃年以右相,近日以左相,小大廟務,皆行首相之事,今於素其位而行,又何辭焉?是誠不諒之論,名爲公器,位無虛設,國有元輔,若天之有上台,雖二星同躔,二公均任,而其名與位,自有截然不相竝者,豈可以所嘗替人,而恬然無顧於名位之遂冒乎?然則今日之辭,其不可已矣。臣尙莊誦我先王歷擧所取於前後所置首相,或以器望,或以才猷,綸言煌煌,以示其當聖簡而叶物議,卽其禮遇之隆,眷畀之重,有可以想見其人,則如臣之夤緣濫冒無可取者不惟臣所萬萬兢恧,其於爲聖簡之累,滋物議之惑,秪兩害而無一可何哉?玆敢瀝披衷私,仰瀆崇嚴。伏乞聖慈,察臣無取之實,許臣匪據之辭,畫卽罷免,無致濫授之失,俾免冒受之譏,上下均幸,臣無任云云。答曰,省疏具悉卿懇。卿之進位元輔,尙云晩矣,卿苟不當,誰可當者?鼎席不備之餘,新卜賢輔,予心之充然,歷日未已,卿須同寅共貞,匡輔勵翼,奠我民國於泰磐之固,予所望也,仍傳于尹聲大曰,此批答,遣史官傳諭。
行左承旨李鼎臣疏曰,伏以臣受人醜詆,滓累滿身,不宜重入脩門,復廁淸班,猥將危苦之情,敢陳黈纊之下,冀有以仰格天聽,俯遂初心,及承聖批,諭之以昭洗無餘,飭之以斯速肅命,辭旨鄭重,恩遇備至,若慈父之牖迷兒,太陽之照覆盆,造化生成,天高地厚,問啓有命,逃遁不得,區區情私,有不暇顧,冒沒肅謝,惶媿無地,今又銀臺除旨,及於賤身,雖在無故之人,淸銜膴職,朝遷夕除,則負乘之戒,淵氷之懼,自當逡巡却顧,不敢輕進,況臣累蹤,豈可以一肅恩命,自同平常,徒懷榮寵,拚棄廉隅,揚揚焉有除輒膺也哉?臣情到此,尤增惶蹙,玆敢忙陳短章,仰瀆崇嚴。伏乞聖慈,俯垂鑑諒,亟遞臣職,以安賤分,不勝幸甚,臣無任云云。答曰,省疏具悉。向來之批已諭,又此云云。豈不支離乎?卽爲入來肅命。
上在慶熙宮。停常參·經筵。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨金胤根,同副承旨韓鎭㦿,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李恒權·南履懋落點。
李鼎臣啓曰,新除授同副承旨南履懋,卽爲牌招,何如?傳曰,允。
傳于尹聲大曰,禮房承旨,馳詣宗廟·景慕宮,奉審摘奸以來。
李鼎臣啓曰,假注書申錫愚,時無職名,令該曹依例付軍職,冠帶常仕,何如?傳曰,允。
尹聲大啓曰,玉堂上下番俱空,已至多日,事甚未安。應敎李鼎在副應敎金鼎集,校理趙錫龜·黃浩民,副校理洪鍾應·白東奎,修撰徐念淳,副修撰黃基安·鄭德和,旣有只推之命,竝卽牌招,推移入直,何如?傳曰,允。
李鼎臣啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于李鼎臣曰,只推。
以應敎李鼎在,副應敎金鼎集,校理趙錫龜·黃浩民,副校理洪鍾應·白東奎,修撰徐念淳,副修撰黃基安·鄭德和牌不進罷職傳旨,傳于尹聲大曰,只推。
尹聲大,以奎章閣言啓曰,明日卽奎章閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以侍講院言啓曰,下番闕直,已至多日,事甚未安。輔德兼輔德未差,司書朴心壽受由在外,說書兪致崇呈辭受由,兼說書徐憲淳翰林除本仕,弼善洪羲錫,兼文學黃浩民,兼司書洪鍾應,旣有只推之命,兼弼善洪祐順由限已過,一體牌招,推移入直,何如?傳曰,允。
李鼎臣以司僕寺一二提調意啓曰,濟州出來年例進上馬八匹,別御乘馬二十匹,山屯馬二百匹,三名日進上馬六十匹,差備進上馬八十匹,歲貢馬二百匹,凶咎駑駘馬二十匹,合五百八十八匹內,六十三匹中路故失,二十五匹中路病留,十九匹到津頭逃逸,四匹到本寺病留,十匹水原府別驍士,一百匹訓鍊都監,二十五匹禁衛營,二十五匹御營廳,十五匹兵曹軍馬分給除,實納馬三百二匹,禾毛色別單書入,而沿路斃逸病留之數,若是夥然,前所未有,當該不善擇封之前牧使韓應浩,令該府拿問處之,外此不謹護送,致有故失多數,守令捧現告,竝從重推考,何如?傳曰,允。貢馬護送,事體不輕,而中路致斃與亡失過多,前所未有之事,所經地方官,竝拿問勘罪,可也。
上在慶熙宮。停常參·經筵。
自卯時至巳時,灑雨下雨,測雨器水深八分。
知事趙萬永妻貞敬夫人宋氏卒逝後,世子嬪宮,藥房·內閣·政院口傳問安。答曰,罔極。世孫宮,藥房·內閣·政院口傳問安。答曰,知道。世子嬪宮擧哀後,藥房·內閣·政院單子問安。答曰,罔極。世孫宮,藥房·內閣·政院口傳問安。答曰,知道。
藥房都提調沈象奎,提調金學淳,副提調李奎鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
藥房口傳啓曰,兼戶曹判書趙萬永妻貞敬夫人宋氏之喪,出於意外,嬪宮屢日焦煎之餘,遽遭罔極之痛,必多有受損之節,臣等不任仰慮之至。醫女二名,使之待令於差備近處,二錢重人蔘粟米飮,甲寅年,因下敎,限成服日煎入矣,今亦依此煎入乎?惶恐敢啓。答曰,知道。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,備邊司郞廳來言,今日賓廳日次,而領議政沈象奎,左議政洪奭周,右議政朴宗薰未肅拜,不得來會云矣,敢啓。傳曰,知道。
備忘記,宣川都護府使李濟完下直,長弓一張,長箭一部,片箭一部,筒兒一箇賜給。
尹聲大啓曰,玉堂上下番俱空,已至多日,事甚未安。應敎李鼎在,副應敎金鼎集,校理趙錫龜·黃浩民,副校理洪鍾應·白東奎,修撰徐念淳,副修撰黃基安·鄭德和,旣有只推之命,竝卽牌招,推移入直,何如?傳曰,允。
以弼善洪羲錫,兼弼善洪祐順,兼文學黃浩民,兼司書洪鍾應牌不進罷職傳旨,傳于尹聲大曰,只推。
尹聲大,以侍講院言啓曰,下番闕直,已至多日,事甚未安。弼善洪羲錫,兼弼善洪祐順,兼文學黃浩民,兼司書洪鍾應,旣有只推之命,竝卽牌招,推移入直,何如?傳曰,允。
又以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以奎章閣言啓曰,今日奎章閣大奉審,雨勢如此,不得擧行,依節目,當朔內擇日擧行之意,敢啓。傳曰,知道。
尹聲大啓曰,吏曹判書朴綺壽,參判李志淵,參議金興根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書朴綺壽,參判李志淵,參議金興根再牌不進推考傳旨及罷職傳旨,今方捧入,而開政命下之後如是違牌,事甚未安。參判陳疏,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招,參判疏批已下,亦爲牌招。
有政。吏批,判書朴綺壽進,參判李志淵式暇,參議金興根牌不進,行左承旨李恒權進。以李道在爲輔德,李嘉愚爲兼輔德,徐耆淳爲說書,洪命周爲判尹,金陽淳爲刑曹參判,李翊會爲左賓客,李志淵爲同經筵,徐箕淳爲成川府使,學正單金大默,學錄單白潤鶴,開城敎授林孝憲仍任事承傳。
兵批,判書沈能岳病,參判李基栽病,參議李毅遠入直進,參知南履炯呈辭,同副承旨南履懋進。同知朴致連,大護軍李止淵,護軍金道喜,副護軍韓鎭㦿·趙秉常·金胤根,副司正兪致崇,以上竝單付。
吏批,再政。左賓客單朴綺壽,右賓客單沈能岳,左副賓客單李翊會。
尹聲大啓曰,吏曹參議金興根三牌不進,依定式禁推傳旨捧入之意,敢啓。傳曰,知道。
李鼎臣啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于李鼎臣曰,只推。
以吏曹參議金興根三牌不進禁推傳旨,傳于尹聲大曰,分揀。
傳于李恒權曰,戶判夫人喪需葬需,依豐陵夫人喪時例爲之,柩材,令戶曹卽爲擇送,可也。
尹聲大,以禮曹言啓曰,行知中樞府事趙萬永妻貞敬夫人宋氏去夜卒逝云。嬪宮聞訃,卽日擧哀,第四日成服,十三日公除,十三月除衰服等節,依禮文磨鍊擧行,何如?傳曰,允。
又以禮曹言啓曰,今此貞敬夫人宋氏之喪,嬪宮擧哀儀註,直爲書入嬪宮之意,敢啓。傳曰,知道。
又以禮曹言啓曰,今此行知中樞府事趙萬永妻貞敬夫人宋氏之喪,王世孫擧哀,進麤布帶之節,當依五禮儀磨鍊,而方在冠禮前,不得循例擧行之意,敢啓。傳曰,知道。
又以禮曹言啓曰,今此貞敬夫人宋氏之喪,王世孫,依五禮儀,當於擧哀時,進麤布帶,而方在冠禮前,故不得循例磨鍊以入矣。第念麤布帶五日之制,似因通編五服條,王世孫於期以下親無服之文,爲此以日易月之禮,且八歲受服,卽士庶人通行之節,則擧哀與受服,煞有間焉。今因不爲擧哀,竝廢五日之制,恐欠情禮,而本曹旣無可據之已例,以臣膚淺,不敢臆斷,下詢大臣處之,何如?傳曰,擧哀之節,勿爲磨鍊,麤布帶入之詢問,置之,可也。
又以禮曹言啓曰,今此貞敬夫人宋氏之喪,王世孫,以冠禮前不爲擧哀,竝廢麤布帶五日之制,恐欠情禮,而旣無可據之已例,下詢大臣處之事,臣曹草記批旨內,擧哀之節,勿爲磨鍊,麤布帶入之詢問置之可也事,命下矣。王世孫進麤布帶五日而除事,原節目中,改付標以入之意,敢啓。傳曰,知道。
又以禮曹言啓曰,今此貞敬夫人宋氏之喪,嬪宮供上,自今日至公除日,以素膳封進之意,分付,何如?傳曰,允。
又以禮曹言啓曰,今此貞敬夫人宋氏之喪,世孫宮供上,限成服以素膳封進之意,分付,何如?傳曰,允。
又以禮曹言啓曰,今此貞敬夫人宋氏之喪,王世孫遣使致奠之節,依禮文擇日擧行,何如?傳曰,允。
南履懋,以司僕寺一二提調意啓曰,濟州山馬監牧官金揚秋,癸巳·甲午兩年條封進馬二匹,今纔上來,禾毛色別單書入之意,敢啓。傳曰,知道。
李鼎臣,以義禁府言啓曰,濟州前牧使韓應浩,拿問處之,所經地方官茂長縣監李基華,靈光兼任咸平縣監金箕祖,萬頃縣監尹守澈,寶城郡守吳顯佑,鴻山縣監李培秀,牙山縣監金鎭華等,竝拿問勘罪事,傳旨啓下矣。韓應浩,自任所姑未上來,依例發遣府書吏,交代後拿來,李基華·金箕祖·尹守澈·吳顯佑·李培秀·金鎭華等,時在任所云,依例發遣府羅將,竝拿來,何如?傳曰,待待命拿囚。
又以義禁府言啓曰,統制使李完植狀啓內,知世浦萬戶李宗植,爲先罷黜,其罪狀,令攸司稟處事,啓下矣。李宗植,時在任所,依例發遣府羅將,交代後拿來,何如?傳曰,待待命拿囚。
前知事洪奭周疏曰,伏以臣於千萬夢想之表,伏奉本月初九日除旨,以臣爲議政府左議政,臣聞命震駭,精爽飛越,跼天蹐地,逃遁靡所,續又承別諭下者,縷縷三百有餘言,字字隆摯,夐軼常格,伏讀再三,隕越失措,感涕惶汗,一時交逬,繼之以憂慄慙靦,益不知所以置躬也。夫輔相之重,我殿下旣已言之矣,今日國勢之艱危,我殿下亦已悉燭而無餘矣。以是時簡是任,而乃屬之如臣無似,臣誠迷昧,未敢知我聖上則哲之明,何爲而有是誤恩也?臣卽庸庸陸陸百無所取之一賤品耳。知不足以效一官,學不足以通一藝,疎迂鈍拙,最居人下,而夤緣僥冒,兜攬崇顯,前後四十年之間,節次推陞,居然已長六官而班一品矣。淸要華膴,踰躐殆遍,歷數在廷,尠有倫比,而觸事憒憒,動輒僨誤,曾無毫髮涓埃之可稱報效,孤負尸素之罪,自知其不可贖矣。臣聞課功而論官者,有國之令典也,量能而任職者,人臣之常分也,無功而官,名器之所由褻也,不能而任,庶務之所由瘝也。凡百有位,莫不皆然,而況於三事之位,承弼之任,大有繫於國家之輕重安危者耶?僬僥之力,不任一羽,而强之以千勻之擔,駑蹇之步,疲於一舍,而策之於萬里之路,其勢之不可得,亦不俟知者而後悟矣。今臣之歷揚中外,無一堪任,通朝之所共覩聞也,久玷邇密,莫效啓沃,再叨藩宣,輒遭顚躓,備員度支,則經用彌窘,待罪銓衡,則物情愈鬱,已試之效蔑裂如此,而顧反責之以世道民生之大擔負,不衷之災,過福之咎,尙屬臣一身之私憂,玷聖簡而壞國事,其爲懼當何如也?抑臣尤有所萬萬懍恧而不敢安者,臣家自先世已來,立朝事君,惟以忠貞謹愼一心向國,爲一副相傳之規模,而至其仕宦之際,又必逡巡謙抑,避遠權利,臣祖所以蒙被不世之恩遇於我先大王者,亦惟藉手於是耳。顧臣愚鹵,實無足備數於凡人,而特以其承藉先蔭之故,夙霑我先朝陶甄作成之化,誘掖眷顧,不啻家人,毛髮頂踵,咸歸造化,自古人臣之受恩於君父,未有若臣家之偏隆者也,而乃臣之不肖無狀,進不能殫竭才力,少酬特達之知,退不能謹守本分以免玷厥之譏,徒犯負乘之戒,屢招盈盛之災,仰費我聖上拯濟薰沐之勞,其得罪於家國,亦已大矣。今若又憑恃寵靈,冥升而不知止,則畢竟顚沛,理固無幸,棟橈餗覆,害當安歸,公而將爲不忠之臣,私而將爲忝先之孫,此臣所以循躬撫己,矢心自劃,而唯願以安分知止,爲塵刹不報之報者也,自非然者,則臣亦具一分彝衷矣。十行綸言,追提先故,恩顧之隆,貫徹幽明,尙何敢頑不知感,而徒自爲揀擇夷險之計哉?受命之日,五內戰掉,泯默蹙伏,恭俟公議,而駁正之擧,迄今無聞,許久偃息,爲罪滋大,玆不得不披瀝腔血,冒瀆崇嚴。伏乞聖明,深念天職之不輕,曲察臣情之至切,亟將臣新授爵秩,特許收還,改卜賢德,以濟時艱,公私不勝萬幸。臣無任云云。答曰,省疏具悉卿懇。知卿之深,自以爲無過於予,則今日之擧,是豈可已而不已者乎?卿試思之,士不欲有意於當世則已矣,旣立身於朝矣,君不欲任之以政則已矣,將擧國而聽之矣,幼學而壯行,君子之大願也,任賢而使能,人主之至計也。以予之所知,居卿之所處,目見國事之日非,民勢之日困,而慨然不以世道之責自任,則不幾於越人之視秦瘠,而有負於平日之所學乎?望卿諒予言之非虛,念時事之多艱,勿復辭巽,卽起膺命。仍傳于南履懋曰,此批答,遣史官傳諭。
吏曹參判李志淵疏曰,伏以臣姿本庸愚,性又空疎,粵自釋褐之初,偏蒙我殿下拂拭之恩,前後歷揚,罔非華顯,臺閣之職,經幄之選,次第推遷,左右兜攬,絲毫莫補,涯分已踰,而滾到卿月之班,邇來二十餘年之間,亦爲忝泮席而長喉院,任分憂而膺專對,惟以筋力奔走夷險不憚,爲一半分報效之責,而瘡疣百出,無一可紀,徒恃天覆之仁,曲費造化,倖免大戾,居常愧恧,若隕淵谷,近因年邁而老至,氣衰而病痼,神識昏耗,陳力就列,亦無其望,至於進取榮途,置之相忘之域久矣,千萬不自意,亞銓特除,忽下於窮廬蟄伏之際,臣於是且惶且驚,不知措躬之所也。聖朝用人,何等難愼,而奚取於如臣聾瞽憒劣者哉?況天官之職,世稱榮選,地望自別,必也擇人器而諧物情,名實相副,然後始可擬議,今此佐貳之任,雖與長堂有間,而惎重則一也。器使群工,量才授官,恢公平而朝野拭目,振淹滯而衿紳動色,通塞之地,可否與聞,代斲之時,注擬自專,則如臣無似,尙不堪於百執事之末,而忽然委之以激濁揚淸之任,其何以權度不差,而使人心艶服也?抑臣自來拙䂓,行己而迂闊昧方,處世而齟齬不適,一生官跡,不染於睢盱之場,平日本色,只守於寒素之臼,今若憑恃寵靈,徒懷嚴畏,出而冒膺,則醜拙立判,譏笑四至,勢所必然,一身之狼狽,顧不足恤,其於玷名器而辱聖簡,何哉?且臣前日已試蔑效之狀,已悉於淵鑑之俯燭,梁鵜軒鶴,自知不稱,而苟然充位,以爲一身之榮耀者,此尤非臣分所敢出也。天牌荐降,而左右思量,承膺無路,玆不得不略暴情實,冒入文字,仰瀆崇嚴。伏乞聖慈,俯賜鑑諒,亟遞臣所授新除職名,以重公器,俾安微分焉。臣無任云云。答曰,省疏具悉。卿其勿辭行公。
甲午七月十五日辰時,上御興政堂。藥房入診入侍時,都提調沈象奎,提調金學淳,副提調李奎鉉,假注書全宗行,記注官金泰顯,記事官洪說謨,直閣吳取善以次進伏,醫官崔遠基·李亨基·金珪·李顯養,進伏楹外訖。上曰,大臣進前。象奎曰,旱餘霈然,欣幸萬萬,南風連吹,雨意尙緊,似當洽霔,而日熱無異庚伏,此時聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子嬪宮多日焦悶之餘,奄遭私慟,夜旣擧哀,諸節必多受損,下情不任伏慮之至。上曰,一樣矣。世孫宮氣候,何如?上曰,一樣矣。嬪宮進服粟米飮,俄已口啓承批矣,甲寅年則因特敎,限成服前一日二貼式進服,而今番一日一貼式進服似好,故敢此仰達矣。上曰,唯。上曰,醫官入診置之。象奎曰,鼎席久曠,今始備位,公私萬幸,而如臣鹵劣,循次陞拜,愧恧惶惑,不知所諭,日前陳疏,亦不獲命,今始出肅,下情悚凜,愈往愈極矣。象奎曰,漢城判尹,刑曹參判有闕已有日,又聞春坊亦多闕員,政官牌招,開政差出,何如?上曰,依爲之。出擧條上曰,大臣就座,世子嬪宮進服二錢重人蔘粟米飮,自今日一貼式限三貼煎入事。出榻敎仍命退,諸臣以次退出。
上在慶熙宮。停常參·經筵。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,牛峴僉使石震玉下直,長弓一張,長箭一部,筒兒一箇賜給。
李恒權啓曰,假注書全宗行,身病猝重,勢難察任,今姑改差,何如?傳曰,允。
全宗行改差,代以鄭鎏爲假注書。
李鼎臣啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于李鼎臣曰,只推。
以應敎李鼎在,副應敎金鼎集,校理趙錫龜·黃浩民,副校理洪鍾應·白東奎,修撰徐念淳,副修撰黃基安牌不進罷職傳旨,傳于尹聲大曰,只推。
尹聲大,以弘文館言啓曰,上番闕直,事甚未安。應敎李鼎在,副應敎金鼎集,校理趙錫龜·黃浩民,副校理洪鍾應·白東奎,修撰徐念淳,副修撰黃基安,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安。兼弼善洪祐順旣入闕中,文學成遂默姑降入直而弼善洪羲錫,兼文學黃浩民,兼司書洪鍾應,旣有只推之命,竝卽牌招,與新除授兼輔德李嘉愚說書徐耆淳,亦爲一體牌招,推移入直,何如?傳曰,允。
又以侍講院言啓曰,新除授輔德李道在,時在廣州地,書筵入番事緊,斯速乘馹上來事,下諭,何如?傳曰,允。
以弼善洪羲錫,兼弼善洪祐順,兼文學黃浩民,兼司書洪鍾應牌不進罷職傳旨,傳于尹聲大曰,只推。
尹聲大,以禮曹言啓曰,今七月十七日,嬪宮成服儀註,直爲書入嬪宮之意,敢啓。傳曰,知道。
前禮曹判書朴宗薰疏曰,伏以臣待罪春官,已三數月,務殷事重,衰甚病憒,尸素之愧,日積于中,儗自引去,丐身優閒,謝却榮觀,安此拙樸,以爲保守餘生之計,區區志願,唯在於此,豈意聖明,有過越之政,愚臣,速負乘之咎,乃以議政重任,擧以畀之於無狀賤臣也哉?臣自承命以來,惶駴愧汗,五內震剝,臣有臣身,不省所處,夫置相之重,夫人能知之,不待臣援比爲說,而上之則調元寅亮,綜三事而翊萬樞,下之則冠冕表準,儀百辟而均庶物,卽其大略也,言之雖似迂遠而闊大,要之無此道理,則不可以受此名而居此職。若曰,相職無古今之殊,而人才則今不逮古,旣不可以遠搜巖穴,又不可以超躐階墄,當於今人之中,姑取資歷之近而已,此固不得已之論,然臣之資歷,皆從踰濫僥冒而得之,核實鐫刊,則可也。況復藉此而爲彙緣節次之階,則不亦重可笑乎?雖在治平旣臻,弘猷時升,朝野人安,民物阜盛之時,猶不當若是其傎,矧今天怒民窮,艱虞溢目,如廈將傾,若涉無津者乎?至如臣學疎識短,氣偏量淺,譬則器之苦窳,不名方圓,木之擁腫,不中繩墨,加以年紀衰邁,疾病癃痼,苦窳者已弊,擁腫者且朽,臣雖不費辭自列,固已爲聖明之所照燭,同朝之所諒悉也久矣,尙堪復議於當世之用哉?虛縻有日,而不敢進辭免之章,恩諭隆摯,而不得效奏對之禮,泯默蹜伏,恭竢駁正之公議,而亦復寂然無聞,臣之情踪,轉益窮迫,靡所因拯,玆不得不包羞冒罪,齋沐具疏,竊附自劾之義,仰干成物之澤。伏乞聖明,念相職之不容輕屑,察臣言之匪出假飾,亟命收還誤恩,以幸國事,以安賤分,臣無任云云。答曰,省疏具悉卿懇。日昨之諭,已申予爲民國得賢之喜,庶幾卿亦諒之矣,人有恒言,輒曰,民國,而伊考其實,有時乎言與事不相副矣。今卿則不然,以昔日之歷試,考已著之成績,文理密察,條理井井,燦然有不可掩者,苟非其聰明才智,誠力精幹,兩足以了當世之事,何以致此?予之所深喜,歷多日而不能自已者,夫豈徒然?噫,今日之卿,卽昔日之卿也,以昔日之所試,試之於今日,予復何憂於民國也?言實由中,尙或動聽,望卿勿復巽辭,卽起膺命,仍傳于尹聲大曰,此批答,遣史官傳諭。
上在慶熙宮。停常參·經筵。
貞敬夫人宋氏喪成服後,世子嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,藥房·內閣·政院·玉堂口傳問安。答曰,知道。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
尹聲大啓曰,來二十一日,輪對日次矣,敢稟。傳曰,當次人受點,後日次待令。
又啓曰,判尹洪命周,刑曹參判金陽淳,除拜後過三日不爲出肅,竝依定式推考警責,仍卽牌招察任,何如?傳曰,允。
南履懋啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以應敎李鼎在,副應敎金鼎集,校理趙錫龜,副校理洪鍾應·白東奎,修撰徐念淳牌不進罷職傳旨,傳于尹聲大曰,只推。
尹聲大,以弘文館言啓曰,應敎李鼎在,修撰徐念淳,旣有只推之命,竝卽牌招察任,何如?傳曰,允。
以兼輔德李嘉愚,弼善洪羲錫,兼司書洪鍾應,說書徐耆淳牌不進罷職傳旨,傳于尹聲大曰,只推。
尹聲大,以侍講院言啓曰,下番連日姑降入直,事甚未安。司書朴心壽受由在外,兼說書徐憲淳翰林除本仕,兼司書洪鍾應,說書徐耆淳,旣有只推之命,竝卽牌招,推移入直,而兼輔德李嘉愚,亦爲一體牌招察任,何如?傳曰,允。
以兼輔德李嘉愚,兼司書洪鍾應牌不進罷職傳旨,傳于尹聲大曰,只推。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于南履懋曰,只推。
尹聲大,以禮曹言啓曰,今此貞敬夫人宋氏之喪,世孫宮供上,以素膳限成服封進事,草記允下矣。自明日依例復常膳封進之意,分付,何如?傳曰,允。
南履懋,以都摠府言啓曰,副摠管尹義儉,以武臣堂上朔試射試官,慕華館晝仕出去之意,敢啓。傳曰,知道。
上在慶熙宮。停常參·經筵。
世孫宮誕日,大殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·朝廷二品以上·六曹堂上單子問安。答曰,知道。
李鼎臣啓曰,行大司憲徐耕輔未肅拜,執義金大坤,掌令金致一在外,掌令金,持平權秉德·金樂淵呈辭,監察茶時之意,敢啓。傳曰,知道。
備忘記,美錢僉使康漢淵,廢茂山萬戶劉漢紀下直,各長弓一張,長箭一部,片箭一部,筒兒一箇賜給。
南履懋啓曰,夜巡有無事,例於廳座來告,而今日都摠府郞廳,晩始來告,事極稽緩,所當重勘,而本院請推之外,無他可施之罰,何以爲之?敢稟。傳曰,拿處。
傳曰,日昨之批,已罄于意,側聽之久,一何寥寥?以公而言之,民國之事,日急一日,去就不可虛徐爲也,以私而言之,便是卿箕裘之業也,家計又不容悠泛爲也,於斯兩者,卿之不當曠持也審矣。玆遣史官,續告餘蘊,想卿犂然而會,幡然而起也。仍傳于尹聲大曰,此別諭,遣史官,傳諭于左議政,仍與偕來。
傳曰,前批之去,謂卿幡然,于今幾日,尙無嗣音,何予望卿之切,而何卿遐予之甚也?顧今虞憂之澒洞,係卿去就之遲速,安石蒼生之責政爲目下準備語也,卿安得伈泄度日,不念時事之艱棘乎?玆遣史官,更申前意,卿之犂然,必不待終日也。仍傳于尹聲大曰,此別諭,遣史官傳諭于右議政,仍與偕來。
事變假注書卓宗述書啓,臣於本月十八日巳時量,敬奉聖諭,馳往傳諭于南部薰陶坊竹廛洞契左議政洪奭周所住處,則以爲,臣頃控微懇,反徼恩批,歷日震惕,不省攸措,又不意邇密之臣,臨宣聖諭,辭旨轉益隆摯,至有偕來之命,雙擎伏讀,感涕自逬,繼之以隘塞懍蹙,益不知所以置躬也。臣旣無一分冒膺之望,唯當披瀝腔血,申祈恩諒,而目下賤疾,又添毒腫,寢啖俱廢,神精迷眊,數行控籲之章,亦無以自力搆綴,謹擬差待少間,收召神魂,更入文字,而史官之許久相守,尤不勝萬萬惶泥。伏乞先命收還云矣,臣旣承偕來之命,故姑爲仍留之意,敢啓。答曰,知道。
兼春秋金泰顯書啓,臣於本月十八日午時量,敬奉聖諭,馳往傳諭于東部蓮花坊蓮池洞契右議政朴宗薰所住處,則以爲,昨承恩批,辭旨隆渥,有非賤分之所敢當,臣方惶懍蹙伏,威罰是俟,玆又史官踵臨,傳宣聖諭,首尾九十有餘言,諄複如綸,謬借踰衮,擎讀未半,不覺惶汗浹背,感涕被面,祇欲鑽地以入而不可得,寵章彌加,臣罪愈積,敦召雖嚴,臣情愈蹙,顧何敢晏然附奏,妄效大官之事?而悶阸之極,言不知裁,謹當稍俟數日,收召精爽,冒入文字,仰請處分,第王人之來守陋地,事體未安,尤增死罪,亟命召還,千萬顒祝云矣,臣旣承偕來之命,故姑爲仍留之意,敢啓。答曰,知道。
尹聲大,以吏曹言啓曰,成均館直講尹致秀,以其身病,呈狀乞遞,改差,何如?傳曰,允。
上在慶熙宮。停常參·經筵。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李恒權啓曰,左副承旨李景在,右副承旨尹聲大,今日不爲仕進,竝卽牌招,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣,今二十一日神宗皇帝忌辰日,親行望拜禮,何以爲之?敢稟。傳曰,遣承旨奉室奉審。
南履懋啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,正言趙秉恒,掌令金,持平權秉德·金樂淵牌不進罷職傳旨,傳于南履懋曰,只推。
以左副承旨李景在,右副承旨尹聲大牌不進罷職傳旨,傳于李恒權曰,只推。
以慶尙監司徐憙淳狀啓,安東等邑民家漂頹人物渰壓事,傳于李恒權曰,聞甚矜慘,漂頹戶別加顧助,不日奠接,俾免失所,渰壓死人,如或未卽瘞埋者,另加詳探存恤,而其中兼値漂頹之災者,生前如有身還布,蕩減之意,關飭道臣事,廟堂措辭分付。
李恒權,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
義禁府啓目,都摠府都事金鼎遠原情云云。傳旨內辭緣,泛稱遲晩,所當請刑是白乎矣,摠府郞勿爲請刑,載在大典通編,議處,何如?判付。啓,依允。
上在慶熙宮。停常參·經筵。
自卯時至午時,灑雨下雨,測雨器水深四分
夜自五更至二十一日開東,灑雨下雨,測雨器水深六分。
藥房副提調李奎鉉啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
尹聲大啓曰,今日乃是處暑,自明日視事,當爲敢稟。而晩炎猶甚,無異盛暑,姑觀日候稍涼,更稟之意,敢啓。傳曰,知道。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,左副承旨李景在,今日不爲仕進,卽爲牌招,何如?傳曰,允。
備忘記,平安兵虞候金貞根下直,長弓一張,長箭一部,片箭一部,筒兒一箇賜給。
南履懋啓曰,備邊司郞廳來言,今日賓對日次,而領議政沈象奎有身病,左議政洪奭周,右議政朴宗薰未肅拜,不得來會云矣,敢啓。傳曰,知道。
李奎鉉啓曰,假注書申錫愚,身病猝重,勢難察任,今姑改差,何如?傳曰,允。
申錫愚改差,代以金應均爲假注書。
南履懋啓曰,左邊捕盜大將李升權,以堂下文臣朔試試官,今日慕華館出去矣,所佩命召及大將牌傳令牌,何以爲之?敢稟。傳曰,仍佩往來。
尹聲大啓曰,卽者兼弼善洪祐順,以其親病,陳疏徑出。原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以京畿監司申在植狀啓,楊州牧使洪羲祖身死事,傳于尹聲大曰,政官牌招,開政差出。
尹聲大啓曰,吏曹判書朴綺壽,參判李止淵,參議金興根牌不進推考傳旨,及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書朴綺壽牌不進,參判李志淵進,參議金興根牌不進,右副承旨尹聲大進。啓曰,判書朴綺壽,參議金興根竝牌招不進,小臣獨政未安,何以爲之?敢稟。傳曰,仍爲之。
以朴榮顯爲兵曹參知,李殷相爲直講,宋祥來爲楊州牧使,學正單崔在燁,故部將金宗鉉贈兵參例兼,故縣監金善兼贈左承旨,已上五衛將金億兩代。
兵批,判書沈能岳進,參判李基栽病,參議李毅遠入直,參知未差,同副承旨南履懋進。以金敎根爲知事,李鼎會爲副摠管,李仁模爲僉知,朴基碩爲五衛將,李羲鐘爲訓鍊主簿,申鳳圭爲武兼,崔璜爲侍直,韓仁謩爲江原中軍,李鼎猉爲文城僉使,吳德秀爲椒島僉使,裴長浩爲龜山僉使,崔擎天爲蒜山僉使,張漢燁爲知世浦萬戶,文啓七爲山羊會萬戶,同知單朴致興,副護軍南履炯·鄭鴻晉竝單付。
傳于尹聲大曰,前縣令洪秉箕,相當職復職調用。
李鼎臣啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以左副承旨李景在牌不進罷職傳旨,傳于李鼎臣曰,只推。
以吏曹參議金興根再牌不進罷職傳旨,傳于尹聲大曰,只推。
以司諫朴鳴和,正言趙秉恒,掌令金,持平權秉德,金樂淵罷職傳旨,傳于李鼎臣曰,只推。
尹聲大,以侍講院言啓曰,兼弼善洪祐順入直矣,以其親病,陳疏徑出,上番闕直,事甚未安。輔德李道在在外,兼文學黃浩民玉堂直,兼輔德李嘉愚,弼善洪羲錫,文學成遂默,竝卽牌招,推移入直,何如?傳曰,允。
又以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
又以戶曹言啓曰,時御所內各司雨漏修改吉日時,令日官金宜鐘推擇,則今七月二十五日卯時爲吉云,以此日時擧行之意,敢啓。傳曰,知道。
南履懋,以備邊司言啓曰,卽見禮曹粘目,則枚擧東萊前府使朴大圭狀啓以爲,公作米年限請退,裁判差倭出來,而公作米退限事,雖嚴加責諭,差倭之裁判出來者,勿論所幹之何事,姑許接待,已有前例,請令廟堂稟處矣。公木作米,旣非約條,從前退限,尤係特施,而今又視若常例,無難煩瀆者,極爲駭歎,以不可闊狹之意,使之嚴加責諭入送,而至於許接一款,自有恒規,分付該曹及該府,照例擧行,何如?傳曰,允。
又以文臣朔試射試官意啓曰,臣等來詣試所,射員亦皆聚會,而雨勢如此,不得設行之意,敢啓。傳曰,知道。
兼弼善洪祐順疏曰,伏以臣向於持被之日,猥陳煎迫之私懇,獲蒙救護之恩暇,歸視母病,雜試醫方,幸有差道,故又於日前就直矣,卽者家書踵至,臣母宿症,挾滯猝劇,積氣衝肆,呼吸喘急,促臣歸見,臣聞此報,方寸煎灼,按抑不得,玆敢忙陳短章,徑出禁扄。伏乞聖慈,亟遞臣職名,俾便歸護,仍治臣擅離之罪,以肅朝綱焉,臣無任云云。省疏具悉。爾其勿辭求救。
上在慶熙宮。停常參·經筵。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,來二十五日,朝參日次矣,敢稟。傳曰,停。
傳于李恒權曰,戶房承旨,與禮曹堂上,戶曹郞廳,依定式馳詣宣武祠,奉審以來。
李恒權啓曰,假注書金應均,時無職名,令該曹依例付軍職,冠帶常仕,何如?傳曰,允。
傳于李景在曰,左議政偕來,右副承旨進去。
傳于李景在曰,偕來史官還入。
傳于尹聲大曰,再明日弘文提學牌招,七夕製,通方外爲之,試紙用大好紙。
李鼎臣啓曰,卽者正言趙秉恒,以其親病,投章徑行,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,掌令金,持平權秉德·金樂淵牌不進罷職傳旨,傳于李鼎臣曰,只推。
以兼輔德李嘉愚,弼善洪義錫,文學成遂默牌不進罷職傳旨,傳于尹聲大曰,只推。
尹聲大,以侍講院言啓曰,上番連日闕直,事甚未安。兼輔德李嘉愚,弼善洪羲錫,文學成遂默,旣有只推之命,竝卽牌招,推移入直,何如?傳曰,允。
南履懋,以備邊司言啓曰,楊州牧使洪羲祖在任身死,而曾經承旨矣,返柩時擔軍,依法典題給之意,分付該道,何如?傳曰,允。
李鼎臣,以義禁府言啓曰,洪州牧使洪徹榮,金浦郡守金㝡秀等,竝拿問處之事,傳旨啓下矣。洪徹榮·金㝡秀俱在任所云,依例發遣府羅將拿來,何如?傳曰,竝待待命拿囚。
左副承旨李景在書啓,臣於本月二十一日申時量,敬奉聖批,馳往傳諭于南部薰陶坊竹廛洞契左議政洪奭周所住處,則以爲,臣猥控微懇,顒竣恩諒,不意喉舌之臣,臨宣聖批,十行恩言,愈往愈隆,轉益非無似賤臣,所敢承聞者,伏地擎讀,懍恧交中,神魄遁爽,不知所達,而承宣之來守陋地,尤不勝悚阨罔措,亟命收還,千萬懇禱云矣,臣旣承偕來之命,故姑爲仍留之意,敢啓。答曰,知道。
前知事洪奭周疏曰,伏以臣猥以無狀之賤品,忽承非常之寵命,歷日震惕,鑽地無路,披瀝控籲,仰丐恩諒,而神魄遁爽,言不成倫,忱誠淺薄,辭未格聰,隆批旋降,溫諭繼宣,前後辭敎之鄭重,尤萬萬非如臣庸駑,所敢當者,每一奉讀,心膽戰掉,跼蹐徊徨,不省攸措,竊伏念臣之毫不近似於是任,不唯臣自知,抑亦通朝之所共悉也,不審我殿下何取於臣,而乃有是千萬不當之擧也?明君用人,固非一道,或以德擧,或以才選,或以識進,或以功甄,近古以降,亦或有循資而計勞,敍蔭而論閥者矣,然斯則所以施於微官庶僚,而非可議於輔弼承佐之重者也,世級日下,人才之不逮古久矣。燮理寅亮之績,雖難望之於人人,而三事之職,繫國安危,自非操行足以範俗,器量足以鎭物,學識足以資啓沃,謨猷足以斷國論,精神氣魄,又足以擔大責而決大事者,鮮不招負乘之災,以至害于身而累于國,其不可以承乏而苟充也決矣。天生一代之材,自足了一代之事,顧今朝著之上,雖曰,乏人,苟能誠心以求之,歷試以別之,則亦何患無十倍於臣者哉?臣之策名立朝,亦旣四十年所矣。傳曰,知臣莫如君,以殿下日月之明,豈不悉燭其長短哉?臣之鹵莽庸下,固無可論於德擧之科矣,以言乎其才也,則闊疎鈍拙,不通世務,以言乎其識也,則迷闇局滯,動遭顚躓,以言乎其功也,則尸素循黙,無一猷爲,若以其踐歷之差久而門閥之稍顯耶,則輔相之選,非循資敍蔭之可致也。且況臣徧揚華要,而所在僨誤,夙藉先庥,而不克負荷,是其踐歷之久,門閥之顯,秪益著其孤負玷墜之罪而已。反以是爲媒榮之階梯,不亦大有累於淸朝核實之政耶?至若臣疾病癃痼不堪陳力之狀,尙屬細故,姑未敢拖瀆宸聽,而最其賦性偏弱,受氣素脆,比年積痾,尤傷心神,當事茫然,若墮烟霧,少有觸動,方寸搖盪,往往多迷瞀眩轉之時,甚或作驚悸怔忡之狀,古人所謂端委垂紳,不動聲色,而措國家於磐泰之安者,固非臣所敢擬議,而昭代巖廊之上,亦安用此癡獃失心之人爲也?以材而如彼其無用,以病而若是其不堪,臣雖欲貪戀榮祿,揚揚冒進,而强自附於夷險向前之義,其將如聖簡之玷累何哉,其將如國事之僨敗何哉?孤恩嫚命,罪固難貰,竊位貽誤,爲戾滋大,跧伏彌日,惶懼轉深,而左揣右量,寸步難動,此際王人之久辱陋地,尤不勝悶隘靡措,玆敢不憚猥越,申瀆崇嚴。伏乞聖明,俯垂矜諒,亟收史官偕來之命,仍將臣新授官秩,特賜鐫改,以昭天職之重,亦使臣獲逭於冥升冒進之咎,以全其不肖之軀,千萬不勝至祝,臣無任云云。答曰,省疏具悉卿懇。虛佇之餘,巽牘又至,不覺愕貽者良久,卿旣以知臣莫如爲言,予當因此而奉復也。噫,今日之弊有三,卿無一焉,人心之澆薄,卿之厚德,足以齊之,朝著之奔競,卿之恬靜,足以鎭之,俗習之侈靡,卿之儉約,足以矯之,至於任啓沃之責,決民國之計,才猷誠力,又無過於卿者,予則曰,知臣莫如,政在於是,卿安得一向邁邁,辭而不居乎?往復之際,一日爲悶,玆遣承宣,又宣批旨,望卿卽起簉朝,以副予跂竚之思,仍傳于尹聲大曰,此批答,遣承旨,傳諭于左議政,仍與偕來。
正言趙秉恒疏曰,伏以臣之家在於楊州地,而臣母素有貞疾,常在床褥,近復添劇,證形危迫,轉側須人,氣息綿綴,家僮踵至,促臣來視,臣自聞此報,方寸煎熬,按住不得,玆敢忙陳短章,徑尋鄕路。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
李鼎臣,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李鼎臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于南履懋曰,右議政偕來,同副承旨進去。
傳于南履懋曰,偕來史官還入。
尹聲大啓曰,臣與同副承旨南履懋伴直,纔以偕來進去矣,行右承旨李鼎臣,所當牌招,而拘於廳規,不得請牌,何以爲之?敢稟。傳曰,牌招。
李鼎臣啓曰,卽者義禁府都事來言,時囚無得過三日滯囚,曾有定式矣,時囚罪人金鼎遠,當爲議處,而判義禁金在昌有身病,次堂例不得擧行云,判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
尹聲大啓曰,卽者說書徐耆淳,以其親病,陳疏徑出。原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以兼輔德李嘉愚,弼善洪羲錫,文學成遂默牌不進罷職傳旨,傳于尹聲大曰,只推。
尹聲大啓曰,輔德李道在,司書朴心壽,兼司書洪鍾應在外,兼弼善洪祐順,說書徐耆淳陳疏受由,兼文學黃浩民玉堂直,兼說書徐憲淳以翰林除本仕,春坊上下番俱空,事甚未安。兼輔德李嘉愚,弼善洪羲錫,文學成遂默,旣有只推之命,竝卽牌招,推移入直,何如?傳曰,允。
李鼎臣啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以兼輔德李嘉愚,弼善洪羲錫,文學成遂默牌不進罷職傳旨,傳于尹聲大曰,只推。
以司諫朴鳴和,掌令金,持平權秉德·金樂淵牌不進罷職傳旨,傳于李鼎臣曰,只推。
尹聲大,以禮曹言啓曰,卽接宗廟署所報,則明日七夕製試取時,本署官員,俱爲觀光云矣,依定式以本曹佐郞姜英國,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日七夕製試取時,本署官員,當爲觀光,而文臣令金圭瑞在外未肅拜,無以替直,假官一員差送云矣,依定式以本曹正郞田齊賢,假官差送,以爲代直後赴試之地,何如?傳曰,允。
李鼎臣,以義禁府言啓曰,明日七夕製,通方外爲之時,本府都事,皆爲赴擧,只有武都事一員,當直入直,而本府入直·公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
同副承旨南履懋書啓〈曰〉,臣於本月二十二日申時量,敬奉聖批,馳往傳諭于東部蓮花坊蓮池洞契右議政朴宗薰所住處,則以爲,臣罄竭愚悃,再申血懇,未蒙開允,反紆寵批,奬諭隆渥,期勉淵曠,無狀賤臣,何以堪承?隕越之極,不省所云,臣向以偕來收回,唐突仰請矣。今又喉舌之臣,遞來相守,惶阨轉甚,措躬無地,更願亟降召還之命,俾恩禮毋褻,微分粗安,不勝惶恐攢祝之地云矣,臣旣承偕來之命,故姑爲仍留之意,敢啓。傳曰,知道。
前禮曹判書朴宗薰疏曰,伏以一言之感,使人忘死,敵以下尙然,況臣子之於君父乎,一言尙然,況不止一言乎?爵祿之崇重,榮寵之殷赫,皆不足與焉,臣之前疏,非敢苟爲辭巽之美也。確然自知其才不逮而官不稱,故片片腔血,辭短意長,及承恩批,四字踰分之奬,曠絶今古,夐出尋常,聖人之言,含包貫徹,固可以通精粗該淺深,卽其粗且淺處,亦豈臣昏謬疎舛,所可擬倫哉?臣本常調凡夫,方其小少,未嘗不讀聖賢之書,講義理之辨,而才性所局,慵懶爲祟,半世悠泛,遂成瓠落,應擧覓官,未免隨俗而同塵,奚但臣之自視有愧初心?抑人之知臣者,亦必處臣以無用之散材耳。秪緣承藉先緖,過蒙陶鎔,立朝三十有三年之間,始焉廁跡於邇密,居然致身於崇顯,馳驟兜攬,儕流罕倫,內而六部,周踐三四,外而八路,歷按其半,靜自循省,曾無一事獻爲,又無一職修明,不過贏得盈箱之華誥,遍體之榮光,中夜無寐,有汗浹衣,夫得之心身,旣倥侗如彼,施諸事爲,又蔑裂如此,今乃不賜斥退,而躋之巖廊之上,不加譴何,而侈之華衮之褒,卽毋論臣之恧蹙震越,得不有慊於聖朝嚬笑之政乎?雖然此皆從臣一身而言耳。臣竊聞之,人主無職,職在論相,相得其人,則萬事釐而君逸於上,否則治忽汚隆,間不容髮,有非一官一政之比,從古居是職者,未必皆論道經邦之才,而大抵是極一代之望,望者,非可襲而取假而得者也,學識其本,而才智末也。器量居先,而謨猷後之,不如是,不足以尊治體而綜世務,是故論其世者,必於其相,有房·杜則成貞觀之政,登文·富則致至和之治,已然之驗,不可誣也,顧今國勢治象,視古昔晠時,誠何如哉?紀綱紊而人不畏法,風俗頹而民無定志,吏慢職守而彰癉不行,人懷倖望而躁競成習,朝無激揚之政,士鮮砥礪之行,毛髮皆病,根柯俱悴,矧復饑荒仍歲,輪疹遍行,賙賑苟完,瘡痍未起,孑遺民命,惟盻盻焉望秋,而西·南極備之災,畿·坰跨朔之旱,天意攸在,有未敢知,日前聖諭中國勢岌嶪民生倒懸之敎,固已深燭而遠鑑矣。此時輔相之任,政宜宿德重望,簡拔委畀,聚精會神,遠猶辰告,期之以挽回奠安之責,何取乎空疎如臣病孱如臣,苟然充數於三事之列,欲望其協贊之功,不幾近於却步而求前,反鑑而索照乎?臣受恩隆厚,與天無極,凡有驅使,夷險何擇,而至於才所必不可强,分所必不可踰處,雖欲冒昧承當,而不可得,況關國家得失之大者乎?恩諭洊降,敦飭愈摯,恐懼憂悸,蹙伏俟勘,曠時引日,臣罪滋大,敢又不揆瀆屑,搯腸剔肺,畢暴衷懇,仰干崇嚴。伏乞聖明,亟命收還臣議政職名,以垂天地父母慈覆生成之澤,不勝大願,臣無任云云。答曰,省疏具悉卿懇。卿疏所謂一言相感云者,實獲我心矣,予之平日眷注而倚毗,果何如也?日來之以諭以批,罄予至意,至於再三,則今此巽章,又何爲而來也?豈予誠淺,不足以感動卿聽乎?良用歉歎,房·杜·文·富,才不借於異代,論相而得人,卿豈多讓於今日,以學問而本乎經傳,有用之學也,以才猷而綜於庶務,有用之才也,以踐歷而已試內外,旣著之績也。卿若端委廊廟,董率百僚,紀綱紊而復振,風俗頹而復正,行彰癉之政,而絶倖望之路,朝象得以丕變,世道得以底平,則卿之責塞,而予將不期逸而自逸矣,予安得不以是厚望於卿乎?玆遣承宣,申布心曲,卿須卽爲起膺,以答延佇之意,仍傳于南履懋曰,此批答,遣承旨,傳諭于右議政,仍與偕來。
江華留守金邁淳疏曰,伏以臣自蒙收召,有年于玆,恩造如天,廉防掃地,內玷華聯,外竊豐廩,榮覃九幽,潤及三族,志願已畢,涯分已踰,惟有隕結罔極,更無絲髮餘冀,不意居留晉擢之命,忽下於簿領俟罪之中,臣誠惝怳震惕,莫省所以致此何由也,將謂天地之於物也。父母之於子也,仁愛之而已爾,顧復之而已爾,不復計其劑量分數之如何,則雨露之澤,亦戒偏施,嬰兒之病,常在過飽,聖鑑至明,寧忽斯理,將謂宿忝禁近,中經堙廢,旣許齒錄,容加顧眄,則是亦寸長銖能之粗有可記者之謂耳。臣之平生,臣自知之,祿養之計,謬入名塗,空疎愚暗,觸事生尤,畢竟災咎之來,莫非滿盈所招,每一思惟,惶汗浹背,若此者雖在盛壯無故之日,隨流平進之時,論以綜核,在宜斥黜,況今衰退,豈敢復辱存記?雖然是二者,特據臣一身分上,論其與受之當否而已。至於擧錯用舍之上關朝廷大體,則又有所千萬主臣,而不能終默者,臣聞王者制治,官人爲大,簡畀之精,孰爲可忽?而亞卿以上,地望殊絶,人主之所不爾汝者也,太上以德,其次以功,擧而授之,必有其說,下焉則年勞久次,抑亦可以待中材而處常調耳,非此而居,名之曰,僭,候人赤芾,古今所譏,臣之本末長短,天鑑在上,物論在下,不待臣費辭自述,而卽以最下年勞而言之,釋褐雖在弱齡,立朝蓋無多日,緋綠之換,僅僅數三寒暑,以若淺鮮,有若超躐,其爲褻名器而駭物情,當如何也?至若保障重地之望輕彈壓,軍民積弊之才乏綜理,猶屬緩聲,未敢瀆陳。伏願聖慈,察臣言之匪飾,念官方之宜愼,將臣新授江華留守之任,亟賜鐫改,仍命收還資級,俾公器重而私分安焉,臣無任云云。答曰,省疏具悉。卿其勿辭行公。
說書徐耆淳疏曰,伏以臣於持被之中,卽接家信,則臣父自日前,以暑濕之症,滯泄交作,夜又添越,轉側須人,食飮頓却,家僮繼至,促臣歸視,醫藥之節,一時爲急,臣自聞此報,方寸煎灼,按住不得,玆敢冒陳短章,徑出禁扄。伏乞聖明,亟遞臣職,俾便救護,仍治臣擅離之罪,以肅朝綱,千萬幸甚,臣無任云云。省疏具悉。爾其勿辭救護。
上在慶熙宮。停常參·經筵。
藥房口傳啓曰,臣等纔伏聞昨日入診醫官所傳,則便道不調,度數頻數,至於加味六和湯之自內再進,臣等不任區區伏慮,率醫官入診,詳承夜來諸節,議定湯劑,不容少緩,伏望亟許召接,千萬顒祝,惶恐敢啓。答曰,知道。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李奎鉉啓曰,藥房三提調持湯劑來待矣。傳曰,封入。
尹聲大啓曰,弘文提學徐俊輔牌不進推考傳旨,今方捧入,而七夕製命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于尹聲大曰,弘文提學疏批已下,卽爲牌招,如有違牌,勿爲呼望。
尹聲大啓曰,弘文提學徐俊輔,特敎申飭之下,謂有情勢,奉牌闕外,無意承膺,事體所在,誠極未安。推考,何如?傳曰,允。嚴飭,卽爲入來肅命。
又啓曰,弘文提學徐俊輔,特敎嚴飭之下,一向奉牌,終不承膺,揆以事體,誠甚未安。從重推考,何如?傳曰,允。
傳于尹聲大曰,弘文提學,屢度嚴飭之下,何不入來乎?招致啓板前,問啓以入。
傳于尹聲大曰,弘文提學問啓置之肅單,捧入。
傳于尹聲大曰,右副承旨,持此御題,與弘文提學,偕往泮宮,試取以來。
尹聲大啓曰,臣與弘文提學徐俊輔,偕往泮宮,七夕製儒生試取,則收券爲一千三百六十七張矣,捧入之意,敢啓。傳曰,知道。
傳于尹聲大曰,在院承旨·兵曹堂上,試官加差下,使之分考。
傳于尹聲大曰,科次入侍。
傳于尹聲大曰,都承旨·右承旨竝許遞,前望單子入之。
承旨前望單子入之,朴岐壽·姜泰重落點。
李恒權啓曰,判義禁金在昌三牌不進推考傳旨,今方捧入,而開坐命下之後,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,許遞,前望單子入之。
判義禁前望單子入之,李羲甲落點。
李恒權啓曰,新除授判義禁李羲甲,卽爲牌招,以爲開坐之地,何如?傳曰,允
尹聲大啓曰,春坊上下番俱空,事甚未安。兼輔德李嘉愚,弼善洪羲錫,文學成遂默,旣有只推之命,兼弼善洪祐順,由限已過,一體牌招,推移入直,何如?傳曰,允。
李恒權啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,掌令金,持平權秉德·金樂淵牌不進罷職傳旨,傳于李恒權曰,只推。
尹聲大,以奎章閣言啓曰,奎章閣秋孟朔大奉審,更爲擇日擧行事,草記蒙允矣,令日官李秉洪推擇,則今二十四日爲吉云,以此日擧行之意,敢啓。傳曰,知道。
又以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重薦新,無以依例同薦,不勝惶恐之意,敢啓。傳曰,知道。
李恒權,以刑曹言啓曰,頃因領議政沈象奎筵奏,監試覆試榜目中,無初試冒參罪人茂長金炳麟,晉州趙復大,肅川金毓,分付各該道臣,使之罔夜捉上,待押來窮覈勘斷之意,自臣曹草記蒙允矣。炳麟·復大·毓,自各該道,竝爲押上,故三朔嚴囚,到底究覈,則炳麟,鄕試落榜之後,扶安進士崔昌龍,留接京中,馳書招來,以遐方之人,雖無初試,若參會試,受出白牌,則必無後慮等說,造謀指使,且因泮守僕鄭大一,買得空座於四館所書吏李泰信處,入場之日,炳麟潛伏於泮主人李甲吉家,昌龍,替入呈券,而封內則掩諱原籍,書以居京,圖此竊科,及夫事端之現露,甘聽大一之慫慂,以買座於李源豐·郭曅樣,粧撰誣告等情節,非但迭發於諸招,渠輩亦不敢隱諱,炳麟則罔念法禁之截嚴,無初試盜科之罪,箇箇遲晩。昌龍則身爲進士,替人入場,敎誘盜科之罪,亦已遲晩。復大,初試落榜後,逢着喪車於路次,探知則尙州儒生趙龍成,入格初試,而會試前身死,方爲返葬,故敢生叵測之計,乃有闖入之擧,入門打點及呼名紙,俱冒龍成之名,至於呈券被選,而旣是隱祕之謀,又無買座之事,則惟恐他人與泮吏之或知,豈有符同相議之理?而無初試盜科之罪,無辭遲晩云。毓,去辛卯式,入格於初試,適聞其父病重之奇,蒼黃下往,不觀會圍,未出陳試,今式漢城試,又爲見屈,心雖冤鬱,未諳格式,買得龍岡儒生嚴應宜之初試,冒入會試,至於參榜,而人或問初試有無,以辛卯陳試,爲答計料,而買座初非空籍,則寧有與泮吏和應之事?至於無初試盜科之罪,無辭遲晩云矣。右項四囚,多施刑杖,屢度盤覈,其所納供,一如前說,應宜入格鄕試,來赴會圍,而客中得病,治療無路,陳試亦無圖出之望,不得已捧價斥賣於金毓處,以爲調病還鄕之資云,大一迫於昌龍之懇請,買給空座,而及其本事之現發,欲掩渠名之露出,指嗾炳麟,以李源豐·郭曅,變幻納招,疑亂獄情,前後奸狀,罪上添罪云。泰信以四館所書吏擧行,而今此大一,渠本泮屬,亦是泮吏之子,要買空座,不必致疑,故諸吏相議,賣一空座,而昌龍冒入之時,旣未識面,不得摘發,及夫榜出之後,始知三人之無初試參榜,而事涉難愼,不敢進告於禮曹,知情掩匿之罪,在所難免,而事在九吏,非渠獨當云,甲吉以炳麟泮主人,奔走使役,知其奸情,甚至隨往炳麟,受其厚賂,而顧惜炳麟,納招之際,乍呑乍吐之狀,亦皆首實矣。謹按律文,則大典通編武科條,有曰,賊科者,絶島爲奴,科場用奸者,邊遠充軍,大明律詐僞條,有曰,設計用言,敎誘人犯法者,與犯人同罪,名例云,隨從者,減一等,金炳麟等,竝依此律,炳麟,慶尙道南海縣,昌龍,巨濟府,復大,全羅道靈光郡荏子島,毓,扶安縣蝟島,竝絶島爲奴,應宜,慶尙道昌原府,大一,平安道楚山府,竝邊遠充軍,泰信,科場用奸罪,減一等決杖一百後,黃海道文化縣,徒三年定配所,竝卽押送,甲吉,嚴刑一次,懲勵放送,每當科試,泮吏之斥賣空籍,常所痛惋,而雖以今番現發者觀之,九吏之狼藉行賣,昭不可掩,由前則不察其冒入,卽渠罪也,由後則知情而掩匿,亦渠罪也,二所四館所書吏等,竝自臣曹,考律重勘,何如?傳曰,允。
弘文提學徐俊輔疏曰,伏以臣自速繡評,屛伏荒濱,鏟迹息影,追愆誦尤,薄勘雖荷於涵貰,厚纍不翅如滓穢,惟自隨分飮啄,優游日月,自分甘聖世之棄物矣。廼者簪履之記,不遺陳舊,菅蒯之微,至勤收敍,除旨聯翩,焜耀窮澨,遂事愈久而臣心愈恧,受恩愈渥而臣罪愈深,誠不知所以自措也。噫,保釐之責,孰非綦重,而賑捄之政,尤所審愼,況念華南一府,我先王一副規度之所以經始締搆之地,而先臣所以承事贊畫之餘也,臣於是府,蚤夜自惕或瞿夫毫分不職者,卽人情然耳。奈其誠力有限,才具未逮,乃不能事事句當,物物管攝,錢穀之贏絀而鉤校或疎,文簿之攛挪,而區劃未暢,至登直指之臚斥,雖其爲言,專及褊裨,若其矇眛之失,實在主帥,伏況褊裨之編配,卽是主帥之攸司,其與身被嚴譴,宜無異同之可論,則臣雖偃息牖下,其惶愧蓄縮,不敢自齒於恒人之列,抑亦彜性之所不免耳。廼殿下覆燾帲幪,曲費陶甄,竄裨之特放,而開臣進身之路,試命之斯迫,而促臣出脚之階,臣雖木石,寧不知隕結之忱?而羞惡之心,人皆自知,坊範之大,臣亦有聞,今若徒感靈寵不有廉隅,夤緣冒膺,恬若固然,則臣顧無足言,其於淸朝之四維何哉?牌望路阻,情窮勢迫不得不冒死鳴號於天地父母之前。伏乞宸慈,俯垂矜諒,亟降威罰,仍令選部,刊臣朝籍,以少謝人言,而獲安私分,不勝大願,臣無任云云。答曰,省疏具悉。繡啓之虛實,卿自知之,而卿自老成,今於經年之後,何足介懷而追提乎?試士體重,卽爲入來肅命。
甲午七月二十三日辰時,上御集慶堂藥房入診入侍時,都提調沈象奎,提調金學淳,副提調李奎鉉,假注書鄭鎏,記注官金泰顯記事官曺雲承,待敎金學性以次進伏,醫官崔遠基·李亨基·趙宗翊,吳昌烈以次進伏楹外訖。象奎曰,臣等伏聞自昨有泄候,度數頻數,夜間又至三次云,臣等不勝憂悶之忱,朝來諸節若何?上曰,無損矣。象奎曰,今日則度數,何如?上曰,姑止矣。象奎曰,醫官入診乎?上曰,唯。遠基等以次診候訖,退伏楹外奏曰,脈候左右三部調均,而關脈之微數,頗有減勢於昨日矣。象奎奏曰,無腹痛之症乎?上曰,無矣。象奎曰,無後重之症乎?上曰,無矣。象奎曰,伏聞有頭疼之症矣,今則,何如?上曰,今則瘳矣。象奎曰,湯劑當出去議定矣。上曰,唯,進御加減六和湯一貼煎入事。出榻敎仍命退,諸臣以次退出。
甲午七月二十三日申時,上御興政堂。七夕製科次入侍時,左副承旨尹聲大,假注書金應均,記注官金泰顯,記事官曺雲承,弘文提學徐俊輔,試官行右承旨李鼎臣,兵曹參知朴榮顯,對讀官修撰徐念淳,待敎金學性以次進伏訖。上曰,科次爲之。學性讀奏試券第一張至二句,上命書等。俊輔曰,被選試券,合爲七張矣,何以書等乎?上曰,一張書三下,其餘六張,書次上,可也。俊輔書等訖。聲大以次坼祕封讀奏,上命書傳敎曰,七夕製賦居首三下幼學任敎直,直赴會試,之次次上進士金佐鉉給二分,之次次上幼學朴齊琬等五人,竝令該曹,考例施賞,又命書傳敎曰,入格儒生,明日廣達門外施賞。仍命退,諸臣以此退出。
上在慶熙宮。停常參·經筵。
申時,灑雨下雨,測雨器水深二分。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴岐壽曰,藥房入侍。
朴岐壽啓曰,藥房三提調持湯劑來待矣。傳曰,封入。
備忘記,全州營將鄭亨大,淸城僉使金尙廉,西林僉使韓碩周下直,各長弓一張,長箭一部,片箭一部,筒兒一箇賜給。
朴岐壽啓曰,同副承旨姜泰重,時在慶尙道安東地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,趙秉常落點
朴岐壽啓曰,新除授同副承旨趙秉常,時在京畿楊州地,斯速乘馹上來事,下諭,何如?傳曰,允。
又啓曰,假注書金應均,身病猝重,勢難察任,今姑改差,何如?傳曰,允。
金應均改差,代以趙雲澈爲假注書。
以兼輔德李嘉愚,弼善洪羲錫,兼弼善洪祐順,文學成遂默牌不進罷職傳旨,傳于尹聲大曰,只推。
尹聲大啓曰,春坊上下番俱空,事甚未安。兼輔德李嘉愚,弼善洪羲錫,兼弼善洪祐順,文學成遂默,旣有只推之命,竝卽牌招,推移入直,何如?傳曰,允。
傳于尹聲大曰,春坊闕直多日,課日違牌,不爲入直,事甚駭然,在京違牌人,竝拿處。
李恒權啓曰,行大司憲徐耕輔掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,掌令金,持平權秉德·金樂淵牌不進罷職傳旨,傳于李恒權曰,只推。
兵曹口傳政事,大護軍單李紀淵。
尹聲大,以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,校理黃浩民身病出去,副校理洪鍾應在外,上番闕直,事甚未安。應敎李鼎在,副應敎金鼎集,校理趙錫龜,副校理白東奎,竝卽牌招,以爲推移入直之地,何如?傳曰,允。
又以內醫院都提調提調意啓曰,新差內醫金尙羲勿施御醫金珪差下事,筵稟蒙允矣,內醫金尙羲勿施代,御醫金珪差下之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣,司成朴宗吉,直講李殷相,俱爲未肅拜,典籍李繪九方以入直,身病猝重,呈旬出去,時無入直之員,以他郞官,姑爲代直,何如?傳曰,允。
李恒權,以都摠府言啓曰,副摠管朴來謙,以同知義禁府事,本府坐起晝仕出去之意,敢啓。傳曰,知道。
義禁府啓目粘連,都摠府都事金鼎遠亦,禁中巡綽之稟,自有程限,而閤外廳座之時,不卽來告,不可以未及周旋,有所參恕,以此照律,何如?判付。啓,依允。又啓目,金浦郡守金最秀原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
甲午七月二十四日辰時,上御興政堂。藥房入診入侍時,都提調沈象奎,提調金學淳,副提調朴岐壽,假注書鄭鎏,記注官金鉉復,記事官曺雲承,待敎金學性以次進伏,醫官崔遠基·李亨基·趙宗翊·吳昌烈進伏楹外訖。象奎曰,昨日日熱,近來最甚,臣等伏聞泄候申後夬有向減之勢,而今朝則便道如常云,下情不勝慶幸,俄間諸節,更若何?上曰,一樣矣。寢睡·水刺之節,何如?上曰,一樣矣。象奎曰,醫官入診乎?上可之。遠基等以次診候訖,退伏楹外奏曰,脈候左右三部調均,而右邊關脈,猶有微數之意矣。象奎顧謂醫官曰,脈候比昨,何如?遠基等曰,益有減勢於昨日矣。象奎曰,伏聞昨日湯劑,前方一貼,更爲進御云,甚合於責效之道矣,今日則臣等退與諸醫官,當更爲議定矣。上曰,唯。象奎曰,臣以藥院事,有仰達者矣,本廳堂下醫官十二員,近來因下敎爲之者,至八員之多,洽爲三分之二,如此也,故以廳薦差下之規,幾至廢閣,不但渠輩之齎鬱,未免啓倖之歸,如世醫子孫及曾有效勞人子孫,又或以術業精明見稱者,自前亦有因特敎差下之事,而此外未或有每煩指名持差若近來之時,此已可悶,而本廳醫官,雖不皆責術業,專掌御供藥物,故所任尤重,必擇其人地人品,無來歷不謹愼者,決不可任之,雖以年前人蔘傳掌時發露之事見之,萬萬悚然,不可但以變怪言,此亦本廳醫不擇之一端也,又如向來還屬御醫之金珪,御醫則雖還屬,而在本廳便同加出,今番新差內醫金相羲差下草記,勿施,其闕以金珪還差恐好,故敢達矣。上可之。進御加減六和湯,依前方一貼煎入事。出榻敎上命大臣就座,又命史官就座。仍命退,諸臣以次退出。
上在慶熙宮。停常參·經筵。
自人定至二十六日開東,灑雨下雨,測雨器水深六分。
藥房都提調沈象奎,提調金學淳,副提調朴岐壽啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李恒權,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴岐壽啓曰,藥房三提調持湯劑來待矣。傳曰,封入。
李恒權啓曰,假注書趙雲澈,時無職名,令該曹依例付軍職,冠帶常仕,何如?傳曰,允。
又啓曰,假注書鄭鎏,身病猝重,勢難察任,今姑改差,何如?傳曰,允。
鄭鎏改差,代以兪致崇爲假注書。
李恒權啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,掌令金,持平權秉德·金樂淵牌不進罷職傳旨,傳于李恒權曰,只推。
傳于尹聲大曰,予之敦勉於卿,今幾次矣,卿猶視予藐藐,抑予誠有所不足,而禮有所未盡歟?一何往而不復之如是也,予方自反之不暇,而雖以卿言之,君臣之義,不可逃也,民國之事,不可緩也。輿人之望,不可孤也,則卿之幡然起膺,必不待兩言,而猶且逡巡却顧,從事於邊幅之末,竊爲卿惜此擧也,爲今之計,不能致則不可止,而遲一日則有一日之憂,卿何不念及於此,而爲此相待也?蘄望之切,輒又披告,卿須卽地趣駕,聽予面諭,仍傳于李景在曰,此別諭,爾其更爲傳諭于左議政,期於偕來。
傳于尹聲大曰,卿之前後疏辭者再,而予之諭告者又三,奚但予之辭竭,抑想卿亦意窮矣,君臣之間相知心,不言而喩,尙矣無論,乃反以一身之私,掩一國之公,少無屈意變動之意者,是豈卿平日憂愛之誠,而予之所期望乎?爲今日國計民憂者,雖如救焚拯溺,猶恐其未及,卿方內暇豫而外文具,有若無事可虞者然,予心之悶鬱姑捨,其於民國何哉?意之所切,雖此申複,而每患辭未達意,卿須卽日幡然,前席相對,以罄未畢之餘蘊,深所望也。仍傳于南履懋曰,此別諭,爾其更爲傳諭于右議政,期於偕來。
李景在啓曰,臣於本月二十五日申時量,敬奉聖諭,更爲傳諭于左議政洪奭〈周〉所住處,則以爲,臣再控微懇,未蒙恩諒,批旨敦勉,愈往愈隆,懍懼恧蹙,益靡容措,歷日泯伏,只竣罪罰,不意十行別諭,辭旨轉加嚴重,責之以君臣之義,諭之以蘄望之切,至以視予藐藐爲敎,奉讀未半,衷情震剝,直欲鑽地以入而不可得也。臣於疾病迷瞀之中,又承此不敢聞之敎,神精飛越末由收拾,謹當於三數日間,更入文字,仰請逋嫚之誅云矣。臣旣承偕來之命,故姑爲仍留之意,敢啓。傳曰,知道。
以咸鏡監司權敦仁狀啓,鍾城府使韓益相,身病添重,連呈辭狀,不得已罷黜事,傳于尹聲大曰,令該曹口傳差出,催促下送。
尹聲大,以侍講院言啓曰,上番闕直,已至多日,事甚未安。輔德李道在,司書朴心壽,兼司書洪鍾應在外,兼文學黃浩民以玉堂身病出去,兼說書徐憲淳翰林除本仕,兼輔德李嘉愚,弼善洪羲錫,兼弼善洪祐順,文學成遂默拿處,無推移入直之員,何以爲之?敢稟。傳曰,竝許遞,前望單子入之。
春坊前望單子入之,輔德嚴燾,兼輔德洪穉圭,弼善金羽根,兼弼善鄭在絅,文學宋持養,兼文學李在鶴,司書韓宓履,兼司書尹興圭,兼說書金學性落點。
尹聲大,以侍講院言啓曰,上番闕直,已至多日,事甚未安。新除授輔德嚴燾,兼輔德洪穉圭,弼善金羽根,兼弼善鄭在絅,文學宋持養,兼文學李在鶴,竝卽牌招,推移入直,何如?傳曰,允。
李恒權,以都摠府言啓曰,副摠管朴來謙,以同知義禁府事,本府坐起晝仕出去之意,敢啓。傳曰,知道。
李恒權,以兵曹言啓曰,兼司僕將申吉輔,景福宮衛將朴致連,昌慶宮衛將朴致興,俱以病難供職,呈狀乞遞,竝改差,何如?傳曰,允。
義禁府照目粘連,都摠府都事金鼎遠矣本府議啓內,禁中巡綽之稟,自有定限,而閤外廳座之時,不卽來告,不可以未及周旋,有所參恕,以此照律,罪笞四十收贖,附過還職私罪,奉敎依允爲旀,功減一等爲良如敎。又啓目粘連,向前金最秀亦,觀此囚供,參諸道啓是白乎則,他浦留碇之船,乘潮解纜之際,風浪驅入於該郡掌內,仍以水沈是白如乎,事實如此,指路護送之用心不用心,有非暇論是白乎矣,稅船監護,法意甚重,不可以事在意外,置而勿論,以此照律,何如?判付。啓,依允。
義禁府啓目,侍講院兼輔德李嘉愚,弼善洪羲錫,兼弼善洪祐順,文學成遂默等原情云云。傳旨內辭緣,泛稱遲晩所當請刑是白乎矣,曾經侍從,勿爲請刑,載在大典通編,竝只議處,何如?判付。啓,飭已施矣,後勿如是之意,嚴飭放送爲良如敎。
甲午七月二十五日辰時,上御興政堂。藥房入診入侍時,都提調沈象奎,提調金學淳,副提調朴岐壽,假注書鄭鎏,記注官金泰顯,記事官曺雲承,待敎金學性以次進伏,醫官崔遠基·李亨基·趙宗翊·吳昌烈進伏楹外訖。象奎曰,昨日晩後,旣雨而風微有淸涼之意矣,昨夜今朝,更爲蒸鬱,夜間聖體調攝,若何?上曰,一樣矣。寢睡·水刺之節,何如?上曰,一樣矣。象奎曰,伏聞昨日,自晩至夜,便道夬復常度云,下情不勝慶忭矣,中宮殿氣候,何如?上曰,一樣矣。象奎曰,醫官入診乎?上曰,唯。遠基等以次診候訖,退伏楹外奏曰,脈候左右三部調均,而關脈之微數,夬有減勢於昨日矣。象奎曰,湯劑則臣等當退與諸醫官,爛詳議定,而今明兩日,連爲進御似好矣。象奎曰,今番水原補賑人曺萬振,已蒙邊將作窠差送承傳,該曹擬差蒜山僉使矣,聞以其親病,無以赴任,仍爲呈遞云,分付該曹,後日政五衛將差除,以示朝家酬用之意爲好,故敢達矣。上曰,依爲之。出擧條學性曰,臣以本閣事,有所仰達矣,鑄字所所在鑄字木欌,年久破傷,字藪多有散亂,目下所見甚爲悶惜,不可不趁卽修改,而本閣物力不敷,無以取用,均役廳移屬鑄字穀耗條中,量宜取用,以爲修改之地似好,故敢此仰達矣。上曰,依爲之。出擧條進御加減六和湯,前方中,去蒼朮澤瀉檳榔加白朮一錢,砂仁五分,香薷厚朴各減五分,黃連加二分,一貼煎入事。出榻敎上命大臣及史官就座。仍命退,諸臣以次退出。
上在慶熙宮。停常參·經筵。
自辰時至人定,灑雨下雨,測雨器水深二寸四分。
自人定至五更,灑雨下雨,測雨器水深五分。
李恒權啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,雲籠萬戶李儒增下直,長弓一張,長箭一部,片箭一部,筒兒一箇賜給。
朴岐壽啓曰,同副承旨趙秉常,自鄕上來云,卽爲牌招,何如?傳曰,允。
右副承旨南履懋書啓,臣於本月二十五日申時量,敬奉聖諭,更爲傳諭于東部蓮花坊蓮花洞契右議政朴宗薰所住處,則以爲,臣以疏則誠未格聽,以奏則嚴不敢盡,職名虛縻,情地窮蹙,不意十行恩綸,洊降於跧伏俟勘之中,慰藉之殷,誨責之嚴,夐軼常格,去益隆重,百回莊讀,一字一涕,臣之前後控籲,斷斷非爲一身之私也。揣分量才,無說可執,所以寧被逋慢之誅,莫效趨走之恭,旣無以進身官次,仰承德意,又不能遯跡田野,自矢歌詠,日夕攢祝,惟在於遄收誤恩而已。日間如未蒙處分,則將未免又犯瀆擾,僭猥屑越,無所逃罪,伏地戰恐,不知所達云矣。臣旣承偕來之命,故姑爲仍留之意,敢啓。傳曰,知道。
趙秉常啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,掌令金,持平權秉德·金樂淵牌不進罷職傳旨,傳于趙秉常曰,只推。
以弼善金羽根牌不進罷職傳旨,傳于尹聲大曰,只推。
尹聲大,以侍講院言啓曰,新除授兼弼善鄭在絅,時在公忠道槐山地,書筵入番事緊,斯速乘馹上來事,下諭,何如?傳曰,許遞,前望單子入之。
朴岐壽,以吏曹言啓曰,今此宗廟朔祭大祝,前佐郞沈宜升,景慕宮朔祭大祝,前司成徐有贊塡差,而時無職名,令該曹口傳付軍職,何如?傳曰,允。
兵曹口傳政事,副司果單沈宜升·徐有贊。
吏曹口傳政事,以李民植爲鍾城府使。
義禁府照目粘連,金浦郡守金㝡秀矣本府議啓內,觀此囚供,參諸道啓是白乎則,他浦留碇之船,乘潮解纜之際,風浪驅入於該郡掌內,仍爲水沈是白如乎,事實如此,指路護送之用心不用心,有非暇論是白乎矣,稅船監護,法意甚重,不可以事在意外,置而勿論,以此照律,罪笞五十收贖,解見任別敍私罪,奉敎依允爲旀,功議各減一等爲良如敎。
上在慶熙宮。停常參·經筵。
自巳時至人定,灑雨下雨,測雨器水深五分。
自人定至二十八日開東,灑雨下雨,測雨器水深二分。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹聲大啓曰,來初二日,輪對日次矣,敢稟。傳曰,當次人受點,後日次待令。
備忘記,江華留守金邁淳下直,長弓一張,長箭一部賜給。
趙秉常啓曰,密符親納例也,而前江華留守金基常,謂有身病,使其褊裨替納,事甚未安。推考,何如?傳曰,允。
又啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以司諫朴鳴和,掌令金,持平權秉德·金樂淵牌不進罷職傳旨,傳于趙秉常曰,只推。
尹聲大,以侍講院言啓曰,新除授司書韓宓履,兼司書尹興圭,兼說書金學性,除拜屢日,尙不出肅,竝牌招察任,何如?傳曰,允。
兼弼善前望單子入之,朴升鉉落點。
尹聲大,以侍講院言啓曰,新除授兼弼善朴升鉉,時在公忠道忠州地,書筵入番事緊,斯速乘馹上來事,下諭,何如?傳曰,許遞,前望單子入之。
兼弼善前望單子入之,柳幼麟落點。
以司書尹興圭牌不進罷職傳旨,傳于尹聲大曰,只推。
尹聲大,以吏曹言啓曰,今此社稷大祭,景慕宮大祭,祭官當爲排比,而玉堂極爲苟艱,時任玉堂塡差以入之意,敢啓。傳曰,知道。
敎江華留守金邁淳書。王若曰,歷試而勞簿領,茂績方究於尹東,久次而揀保釐,隆寄旋紆於簡上,玆升二品寵秩,庸賁十行恩綸,眷彼水心雄都,實我海口重鎭,城池壯金湯之勢,地利莫如,臺隍枕水陸之交,天險是設,三路之舟楫齊泊,控咽喉於島門,十鎭之砦堡周遭,作唇齒於畿輔,表裏旣固,美哉魏國之山河,緩急爲歸,允矣晉陽之保障,風雲長護,儼眞殿於陪京,奎璧斯煌,賁名山於外閣,第緣饑饉之荐至,以致疎虞之日深,卒伍之籍擁虛,無以塡額,倉庾之積泄尾,良亦寒心,雖當數百載昇平,寧忘丙年之恥,思與二千石共理,誰分乙夜之憂?惟卿,圭璋令姿,黼黻赫譽,雅操謹守榘度,儒素自持,迺家積有淵源,詩禮相襲,不惟高才慧識,履屐皆當,抑亦邃學淸文,笙鏞可飾,鸞坡珥筆,竇學士之處深嚴,鳳閣掌綸,虞世南之備顧問,伊來風波之憂畏,久矣江湖之棲遑,處坑坎而冞貞,幾十年若將終老,抱材器而未展,擧一世莫不深嗟,肆加簪履之復收,迺有錯節之屢試,歷典外邑,旣優績之茂彰,坐鎭分司,宜素蘊之益布,玆授卿以江華府留守兼鎭撫使,卿其祗服寵命,益恢令猷,器械餱糧,宜念有備而無患,桑土牖戶,詎忽居安而思危?樽俎折衝,何憂三面之節制?壁壘精彩,實聳一方之觀瞻,自餘稟裁,厥有典憲。於戲,任民社而綰戎務,無替申戒之辭,以居留而兼籌銜,庶殫辰告之悃,得君重耳,往汝欽哉,故玆敎示,想宜知悉。知製敎金學性製進。
上在慶熙宮。停常參·經筵。
自巳時至人定,灑雨下雨,測雨器水深三分。
自人定至二十九日開東,灑雨下雨,測雨器水深四分。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行左承旨李恒權,今日不爲仕進,卽爲牌招,何如?傳曰,允。
趙秉常啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平權秉德·金樂淵牌不進罷職傳旨,傳于趙秉常曰,只推。
傳于尹聲大曰,偕來亞卿,禮曹參判進去。
傳于尹聲大曰,偕來承旨還入。
以公忠監司趙秉鉉狀啓,早紅杮子·生松耳,節序太早,限內不得封進,惶恐待罪事,傳于尹聲大曰,勿待罪事,回諭。
尹聲大,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
前知事洪奭周疏曰,伏以臣之叨承不敢當之命,業已兩浹旬于玆矣,恩批再降,寵諭三宣,褒詡之隆,華衮不足喩其榮也,眷寄之摯,河海不足喩其深也,敷心誨誘之殷勤,家人父子,又不足喩其親且比也,爲人臣子,得此於君父者,歷數今古,能有幾人,雖世世生生糜粉隕結,猶不足爲塵刹之報,區區一身之去就,尙奚暇較計顧恤,而乃反冥然頑然蹙縮泯默,殆豚魚木石之不如,臣亦含生中一物耳,是豈得已而然哉?日昨別諭,辭旨冞嚴,有非臣子所敢承聞者,而鄭重之敎,首及於君臣之義,臣雖至愚,亦嘗粗講於古人之訓矣。君臣大義,根於天性,策名委質,有死無二,而至於辭受進退之際,則又有宜不宜之別焉。事之宜者,卽謂之義,分之所當得,才之所堪任,其進而居之者,固義也,分之所不當得,才之所不堪任,其退而辭之者,亦義也。是以,招虞人以大夫之旌,虞人死不敢往,而君子以爲合義,今臣之所蒙被者,以分以才,無一近似,直是鷄鶋之鼓鍾,猨狙之衣冠,又奚但如虞人之旌招而止哉?臣之柔懦鈍拙,愚不曉事,實通朝之所共知也。柔懦之甚而不能爲刻核之政,則人或疑之以近厚,鈍拙之極而不能作營求之事,則人或疑之以近恬,旣不曉事,而又重以懶惰,服食器用,全不知檢,則人又或疑其有家庭檢素之遺風,遂至於上誤聖聰,仰煩日前之恩諭,欺天之罪,自知其不可贖矣,又況於民國之計,啓沃之責,尤萬萬非才力之所敢承當者乎?夫人心之澆薄,朝著之奔競,習俗之侈靡,誠爲目下難矯之痼弊,我殿下旣已洞悉而明諭矣。顧今日可憂而可愕者,不獨是三者而已,民生失所而邦本杌捏,朝綱解紐而奸猾公行,恬嬉積習,而百度之振擧無期,緘默成風,而群情之否隔日甚,服官者以營私爲能事,游談者以讀書爲羞恥,倖門不杜,而刑賞乖宜,士氣失養,而名檢掃地,世道日下,國事日非,安危之機,不啻如朽索,綴旒之凜然,而其所以維持矯救,俾不至於土崩瓦解者,唯在乎輔相之得其人耳,是又豈柔懦鈍拙愚不曉事者,所可擬議其萬一哉?揣分量才,自畫已審,秤輕錘重,義實難冒,恩言曠絶,而若不知可感,責諭諄複,而若不知,可畏,眷造彌隆,罪戾彌積,前有冒進之媿,後有嫚命之懼,今臣情踪,亦可謂窮且阸矣。臣自前月,重嬰暑症,全失飮啖,今已四旬,而䐉後癰腫之肆毒於昨年者,外挾風濕,如期復發,根核深固,鍼藥愆效,委頓呻楚,盥巾俱廢,卽此病狀,亦無望陳力於時月之內矣。顧臣難進之義,實有大於疾病者,姑未敢費辭仰瀆,而蒲柳朽質,早纏膏肓,前後在官,動輒言病,矧今犬馬之齒,轉迫衰耗,桑楡之景,理無再陽,中書論道之席,又豈容作臣養病之坊哉?今使臣憑恃寵靈,拚棄廉防,顚倒出膺,自效於趨走唯諾之恭,則孤恩方命之誅,或庶可倖逭矣,而匪據之任,力旣難勝,不衷之服,勢必招災,緣臣一身,而貽誤國家之大計,仰累則哲之聖鑑,其爲有傷於君臣之義,果何如也?跧伏累日,方寸交煎,參前倚衡,株守難改,玆又畢暴衷懇,冒死申籲於仁覆之天,唯聖明,淵然深思,惻然垂矜,亟收臣匪分之除命,仍治臣積逋屢瀆之罪,以幸公私,不勝大願,臣無任云云。答曰,省疏具悉卿懇。巽牘又至,見卿訑訑之拒,愈往愈甚,情志之不相孚,又何至此也?噫,今日國勢之孤危,卿之所深知也,所以依賴而維持者,政在於卿等三數人,假使卿眞有難進之端,在卿匪躬之誠,當以盡瘁爲心,不計其他,況以家則喬木之舊也,以地則休戚之義也,而忽復拈出進退辭受四字,看作大防,虞人之招,以旌則誠不往,以冠而亦將不往乎?然則予何嘗以不當之義,欲之於卿,而卿又安得以不當之義,辭之於予乎?望卿亟斷來章,卽起簉朝,同我元輔曁端揆,靖恭寅亮,一乃心力,弘濟時艱,奠我家邦,仍傳于尹聲大曰,此批答,遣亞卿,傳諭于左議政,仍與偕來。
上在慶熙宮。停常參·經筵。
自卯時至申時,灑雨下雨,測雨器水深八分。
知事趙萬永妻貞敬夫人宋氏公除後,世子嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,內閣·政院·玉堂·藥房口傳問安。答曰,知道。
藥房都提調沈象奎,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,訓戎僉使李肇淵,高山里僉使趙履錫下直,各長弓一張,長箭一部,片箭一部,筒兒一箇賜給。
朴岐壽啓曰,藥房都提調·副提調持湯劑來待矣。傳曰,封入。
傳于尹聲大曰,禮房承旨,馳詣宗廟·景慕宮,奉審摘奸以來。
傳于李恒權曰,偕來亞卿,刑曹參判進去。
傳于李恒權曰,偕來承旨還入。
傳于李恒權曰,左副承旨·右副承旨竝許遞,前望單子入之,待下批,牌招察任,承旨前望單子入之,朴永元·李穆淵落點。
傳于李恒權曰,前承旨朴永元·李穆淵,竝敍用。
趙秉常啓曰,行大司憲徐耕輔,掌令金,持平權秉德·金樂淵牌不進,執義金大坤,掌令金致一在外,監察茶時之意,敢啓。傳曰,知道。
以大司諫李正耆,司諫朴鳴和,掌令金弼,持平權秉德·金樂淵牌不進罷職傳旨,傳于趙秉常曰,只推。
朴永元,以吏曹言啓曰,今此南壇祭祭官,當爲排比,而玉堂極爲苟艱,時任玉堂,塡差以入之意,敢啓。傳曰,知道。
朴岐壽,以內醫院都提調意啓曰,提調金學淳,今日問安,不爲仕進,卽爲牌招,何如?傳曰,允。
吏曹口傳政事,以金蘭淳爲內醫提調。
朴岐壽以內醫院意啓曰,御醫金近源,自來爲人,全昧謹愼之義,不可置之醫官之列,爲先汰去,何如?傳曰,允。
朴永元,以禮曹言啓曰,今此貞敬夫人宋氏之喪,嬪宮供上,以素膳限公除日封進事,草記允下矣,公除止於今日,自明日依例復常膳封進之意,分付,何如?傳曰,允。
禮曹參判朴晦壽書啓,臣於本月二十八日酉時量,敬奉聖批,馳往傳諭于南部薰陶坊竹廛洞契議政府左議政洪奭周所住處,則以爲,臣積逋恩命,洊控私懇,煩猥之罪伏地竢勘,而溫批又降,宰臣臨宣,辭敎轉益鄭重,眷造轉益隆摯,實莫知無狀賤臣,何以得此於君父也?銜恩怵義,雖深感激,揆分度才,萬無堪承,進退阸塞,無所措躬,蹙伏戰恐,不知攸達,而卿月之臣,相守陋地,尤不任萬萬悚悶,卽命收還,千萬顒祝云矣,臣旣承偕來之命,故姑爲仍留之意,敢啓。答曰,知道。
刑曹參判金陽淳書啓,臣於本月二十九日申時量,敬奉聖批,馳往傳諭于東部蓮花坊蓮池洞契右議政朴宗薰所住處,則以爲,臣洊控苦懇,冀蒙鑑燭,及奉恩批,奬詡勉誨,轉益曠越,貳卿之臣,銜命來宣,此古昔盛具際,招延碩輔之隆禮特典也,駑劣賤臣,何敢當此?臣固灼然自知其才不逮官不稱分不堪義不當,故有若防限在前,挽執在後,雖欲冒昧趨承,而不可得耳。苟非然者,何苦而孤不世之恩,犯必死之罪,頑然蠢然迷不知變乎?秖自戰恐迫塞,恭竢威罰而已,爲微末去就,宰臣之辱在蓬蓽,冞增惶隘,亟命召還,尤所懇禱云矣,臣旣承偕來之命,故姑爲仍留之意,敢啓。傳曰,知道。
前禮曹判書朴宗薰疏曰,伏以臣之濫叨新命,今焉二十有一日耳,瀝盡肝血,仰首鳴號者再,隆批焜煌,恩綸聯翩,不但所請未准,反徼踰涯之寵,喉舌近臣,來守陋巷者已有日,凡此異數,雖使古之寄身畎畝懷道自重之士得之,亦必感激忘軀,彈冠而作,以圖尺寸之效,況臣以晨鍾夜漏奔奏供給之蹤,尙敢伈俔退縮,跡似矯抗,此其中必有甚不得已者,其所以不得已之故,固非一端,而槪言之,卽唯曰,自知也明,古人有言曰,致遠之難,力不勝者,必速其覆,量材不可能,自知者猶得爲明,此兩言者盡之矣。今夫起轅下之伏,而責籋雲之步,斲溝中之斷,而求支廈之力,何待明者而知其不可乎?士生斯世,遇聖明之主,托昭融之契,躬克左右,有蘊可展,膏澤下於民,聲施流於後,豈不是大願至榮,而苟或名與實舛,任匪其才,則榮反爲罪,福必招災,其理較然,甚可畏也。若使臣憑恃寵靈,輕視名器,冒不衷之媿,昧量入之戒,抗顔而出,置身具瞻,周旋乎前疑後丞之間,唐突乎謀體斷論之地,則聽聞之駭惑,物情之憂歎,將有以窺朝廷之淺深,議天職之得失,豈細故也?且臣得氣綿薄,不逮恒人,抱有貞疾,其名爲疝,奇形醜態,猥不敢述,而上厥則呼吸不屬,下縋則腰背如彎,頃刻之危,寒暑無間,如得外刪事物之擾,內滌思慮之煩,靖潛自牧,泊乎未兆,則庶可收目前之效,而往日趨營,遠失斯詮,氣血凋耗,視官眊於尋丈,筋絡揫搐,脚力窘於肘弓,此皆疝之爲耳,近又匪分職名,更添一病,晝而忘食,肚不認飢,夜而忘寢,脅不貼席,非但暑令揚威,衰氣不敵而已,卽此見狀,雖尋常百執事之末,猶難自力趨承,況此至重之任乎?前後控辭,義有大於此者不暇言病,而病亦是不可强之一耳,閔覆之下,庶獲惻念,又何敢一於嚴畏,而遂不言乎?然臣非敢按例三籲,猥自比於相府故事也,泯伏幾日,寤寐驚怵,求遞而遞不得,俟罪而罪不加,跼高蹐厚,靡所止屆,玆又不免重犯鈇鉞之威,畢暴肝膈之懇。伏乞聖明,回容光之照,垂覆燾之仁,亟寢臣議政新命,俾國體毋至虧損,賤分粗獲自安,不勝大願至祝,臣無任云云。答曰,省疏具悉卿懇。又接巽章,依舊邁邁,相持之久,日踰旬而月將改,卿何太不相諒之甚也?今日國事之所可憂者,實難毛擧,而最是民窮財竭,至於弩末,上有陵夷之勢,下成渙散之形,政在輔相之悉心謀慮,靖而鎭之,安而維之,各得其所,而卿苟視若不見,自行其志,予將誰與爲國乎?予誠寡昧不足有云,而得賢共理,庶幾爲治,則今卿進有承弼之益,退無必辭之義,以平日所蘊,何不一試於今時,而徒務此克讓爲也?元輔之賢勞已久,左揆又將不日出膺,望卿亟改前見,卽爲簉朝,左右仔肩,思日贊襄,丕變世道,偕升大猷,仍傳于李景在曰,此批答,遣亞卿,傳諭于右議政,仍與偕來。
甲午七月二十九日辰時,上御興政堂。藥房入診入侍時,都提調沈象奎,副提調朴岐壽,假注書趙雲澈,記注官金泰顯,記事官曺雲承,待敎金學性以次進伏,醫官崔遠基·李亨基·趙宗翊·吳昌烈進伏楹外訖。上曰,大臣進前。象奎曰,雨已支離,風亦不佳,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象象曰,醫官待令,使之入診,何如?上曰,置之。象奎曰,症候雖已平復,而繼進調理之劑似好,詳診脈候,然後湯劑,可以議定,特許診察,何如?上可之。亨基·宗翊以次進候訖,退伏奏曰,脈候左右三部調均矣。象奎曰,湯劑何以議定乎?亨基等曰,當退與諸醫官,爛商議定以入矣。象奎曰,伏聞近日水刺進御之節,比前稍減云,當此換節之交,固易致此,而下情不勝憂悶之至,湯劑煎入之後,趁卽進御,毋或間斷,可以責效,是臣等區區之望也。上曰,就座,象奎曰,提調金學淳實病添苦,今日問安,亦不得進參,今姑許遞,仍令該曹口傳差代,何如?上曰,依爲之。出擧條學性曰,檢書官番次近甚苟艱,每當似此之時,以前薦人筵稟差下,曾有已例矣。檢書官金龜淳在喪,代以前薦人金鳳敍,依已例除取才單付啓下,以爲推移入直似好,故敢此仰達矣。上曰,依爲之。出擧條學性曰,康熙年間所刊徐乾學通志堂經解一百四十四部,一千七百七十七卷,共六百二十冊,本閣已有藏棄,而道光九年所刊阮元皇淸經解一百八十三部,一千四百卷,共三百六十冊,今有譯院官生崔昌淳,購來願納,蓋此二書,上自子夏易傳,以至近世儒士所著解經之書,可謂大備,不可闕一,崔昌淳之有此購納,極爲嘉尙,前有緊要書籍購納人,令該院優加酬賞之例,今亦以此分付該院似好,故敢此仰達矣。上可之。進御加味君子湯,自今日一貼式限五貼煎入事。出榻敎命史官就座。仍命退,諸臣以次退出。
上在慶熙宮。停常參·經筵。
自午時至人定,灑雨下雨,測雨器水深一寸二分,自人定至初二日開東,灑雨下雨,測雨器水深一寸二分。
李穆淵啓曰,來初五日,朝參日次,而社稷大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
朴岐壽啓曰,左副承旨李景在,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
李穆淵啓曰,行大司憲徐耕輔,掌令金,持平金樂淵牌不進,執義金大坤,掌令金致一在外,持平權秉德疏批未下,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平金樂淵牌不進罷職傳旨,傳于李穆淵曰,只推。
以左副承旨李景在牌不進罷職傳旨,傳于李穆淵曰,只推。
傳于李穆淵曰,持平權秉德,稱以言事,投進一疏,旨意極其駭悖,不勝驚惋。如此挾雜之類,不可以臺言,有所參恕,爲先施以屛裔之典。
朴永元,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,新差檢書官金鳳敍,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇單金鳳敍。
朴永元,以吏曹言啓曰,今此啓聖祠祭獻官前正魚在濂,獻官預差前司書柳榮河塡差,而時無職名,令該曹口傳付軍職,何如?傳曰,允。
兵曹口傳政事,副司果單魚在濂·柳榮河。
李穆淵,以兵曹言啓曰,今月初四日,二兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以韓明運爲兼司僕將。
朴永元,以禮曹言啓曰,今八月初四日行景慕宮秋享大祭,初六日行社稷大祭所用犧牲,小宗伯與本署提調,依定式,當爲前期眼同看品,而本曹參判朴晦壽,以大臣偕來事,奉命進去,無以擧行。在前亞堂有故之時,亦有判堂進參之例,今亦依此擧行之意,敢啓。傳曰,知道。
李穆淵,以兵曹言啓曰,五衛將李秉吉·許潤·慶恒運,俱以病難供職,呈狀乞遞。新除授天摩僉使玄商範老母,今年爲八十一歲,法不當遠離赴任云,竝改差,何如?傳曰,允。
又以備邊司言啓曰,本司武郞廳李熙鐵·李觀淵,奔走勤仕,已滿十五朔,依例六品遷轉事,捧承傳施行,何如?傳曰,允。
又以備邊司言啓曰,卽見東萊府使李鐸遠狀啓,則枚擧訓別等手本,以爲給假差倭退還之意,連加責諭,則倭等以爲,州主胤子之賜爵給假,自是百餘年初有之慶,而丙申適有信使,兼護以來,獲蒙許接。今番則雖無護還之事,賜假一般,以此事狀,轉達朝廷,俾蒙終始之澤,一辭懇縷云。差倭之連事煩聒,極爲狡惡,任譯之不卽責退,亦甚無嚴,責諭入送之意,更爲嚴飭爲辭矣。交隣之道,莫嚴於約條,一或闊挾,弊實無窮,不可以一時請懇,輒爲曲從,所謂給假名色,不但規例之元無可據,況非護還信行,而只以給假爲言,則前彦滿,亦豈無給假還島之時乎?此路若開,送使日增,許接一款,決非可議,而任譯輩之始未能嚴辭斥退,終又煩籲不已。有若强則必許,從中生色者然,若使彼差,早知規例之不可踰越,朝令之無敢違拒,則豈若是許久相持,必欲售計乃已乎?任譯擧行,節節痛駭,爲先嚴棍懲勵,更以據理責諭,卽地退送之意,竝爲星火申飭於該府使處,何如?傳曰,允。
又以訓鍊都監言啓曰,本局把摠申在弘,身病甚重,勢難察任,改差,何如?傳曰,允
持平權秉德疏曰,伏以臣,猥以疎賤之蹤,蔑裂之學,倖竊科第,于今十年,揆分揣才,只爲祿仕之計而已。不意柏府除旨,忽下於夢想之外,臣於伊時,怵畏義分,夤緣事會,雖不得不冒沒出肅,而退自循省,慙悸交中,噫,臺閣之銜,爲任綦重,上可以指陳衮闕,下可以箴儆官失,苟能諫爭之姿,直截之風,有足以感動人主,勅勵臣隣,無愧班鶚之稱,殿虎之名,然後始謂臺官也已矣。苟非然者,莫宜居之,臣是何人,敢叨是職,性本疎闇,旣乏拾遺之才,職又儱侗,全昧納牖之方,是不過仗馬之立,臺烏之噤而已,將焉用彼言官爲哉?且況臣之偏母,年迫八旬,氣力已愆,疾病恒纏,風痰爲祟,脚部蹇澁,房闥行步,不能任意,惟臣一人,左右扶將,臣母視臣,如瞽之相,臣仰臣母,如影之形,雖閒司漫職,不得離捨而周旋,矧此見職,緊關,何如,而尙可黽勉從事乎?伏乞聖明,俯察臣煎迫之私,亟遞臣匪據之銜,以幸公私焉,臣於丐免之章,不宜贅他,而竊有區區之見,敢此尾附焉。臣伏覸今日揆臣,深憂乎國計民命,筵對箚奏之間,亹亹焉懇懇焉。無一不出於苦心血腔,紋緞之禁制,首發於初筵之登對,紗羅之防限,又陳於近日之筵奏,此蓋出於杜奢弊節財用之深意,而但其由來之習,不可遽然革改,異國物華,只禁紋緞,而紗羅服飾,只防堂下,則此所謂得半失半,而將歸於姑息之場矣,蓋丹藏之染紅,漆藏之化黑,勢所然矣。紗羅之尙出,將爲紋緞之媒,堂上之所服,竟爲堂下之楷,則紋緞之禁,紗羅之防,亦爲幾年之計乎?不必紋緞爲侈,紗羅之屬,皆侈之甚者,不必紗羅爲侈,器用玩好之物,亦皆侈之極者也。奇巧日生,玩好日盛,鍾鼎之巨家姑捨,中村好奇之屋,案上珍玩,便成一部燕巿,奢侈之弊,一至此哉?此大臣所以必眷眷於紋緞紗羅之眷,而恐亦有未盡之餘意也。臣則以謂旣禁紋緞,則紗羅之屬,亦可以禁之也,旣禁紗緞,則玩好之物,亦可以禁之也。在昔召公誡成王受獒之言曰,不貴異物,賤用物,民乃足。蓋人心好奇,故異物則雖賤而必貴之,用物則雖貴而必賤之,我國之紬綿紵布也,齒革珠貝等纖密華麗之物,猶可以服飾而器用也,亦可以養生而送死也。何必求異國之物,而服之飾之,器之用之,生死養送之也?若此不已,則西蜀丹靑,江南珍怪,猶不足於庶人屋壁,而人心日巧,民力日竭矣,此召公不貴異物之誡,乃所以深察乎此箇侈奢之弊也。伏願聖明,留意焉。且公忠·全羅兩道稅穀漕運事,亦登於向日大臣之筵奏所論,而故破和水,防納欠縮,再徵民間許多痼弊,已悉於大臣之反復陳列,而憂國之誠,恤民之意,溢於辭表,然其矯救之方,則不過曰,船漢輩徵勵之道而已。此雖大臣之必欲矯救者,而第其弊瘼之根源,民間之物論,猶未之詳聞,而不能遽議其矯救之策也。臣曾於同僚中,有深知此弊者,而閒酬酢之間,或論其矯救之方,故玆亦附陳之,稅米漕運之法,自國初必使京江船運納,上無經用之浪費,下無諸船之弊瘼,而實爲四百年由來定規矣。粵在壬辰年間,創出謬規,設四處漕倉,四漕船八十一隻,每隻又置漕卒四十八名,則漕卒合爲三千八百八十八名,而每名又給復二結,則漕復合爲七千七百七十六結也。漕船之鬱改永改造時會減之錢米,漕卒之加給復結,材木之多少劃給,合而計之,國家之冗費,多至二萬石零,而到今百瘼鱗生,所謂漕復漕布,盡爲船主該監色輩所偸食,而少無朝家優恤之本意,凡其預賣漕復也,傾載儲留也,和水調沙也,捧價京貿也,空船故破也,白地再徵也,漕卒之偸弄也,差員之抵罪也,諸般痼弊,殆至無漕之境。乙丑年湖南審理使別單書啓,敷奏釐正,而近年臺臣李得烈·朴奎壽,故承旨臣具康,條陳疏擧,有令廟堂稟處之命,而終未稟處,拖至于今,困迫之民,懸望如渴,一年二年,冀蒙惠澤者,亦已久矣。當此國用罄竭,生民倒懸之際,救時之急務,孰先於此哉?況今糾整之道,不過一轉移間事耳,卽以八十一隻漕船,復舊典還付京江,而各漕倉及各差員與沿海邑護送等節,依例擧行,而鬱改永改造之錢米也,漕卒之身布復結也。盡爲還收,只給船價米及造船材木,而其外物力,使渠船人輩,擔當修造運納,則每年還收公用,爲二萬餘石,而八江殷富,都民賴生,該邑無白地再徵之弊,差員無橫罹公罪之端,餘外許多弊瘼,自可消釋。此向日一二諸臣,所以出於爲國計保民生之至誠,而近日大臣,所以微發其端於箚奏之間也。大扺水源涸則派流斷,木根槁則枝葉亡,國用竭則民生困,此必然之理也。爲今日國家之計者,果欲存心於恤民,則必先以節財用一款,爲當下急務,而節財用之道,不過曰,杜奢弊也,惜糜費也。目今奢侈之弊,固不可一一枚陳,而異國物華之侈心喪志者,此尤痼弊之痼弊也,糜費之端,又不可一一條擧,而漕船冗費之蠧國病民者,此又巨瘼之巨瘼也。伏惟聖明,一以察人心之日就奢糜,而異國物華之有關於國用者以外,則毋論錦繡玩好,一切禁防,以爲杜奢弊之一端,一以燭民弊公用之莫可支保,而漕船一款,特令廟堂,一從前日諸臺臣敷奏舊規,永罷漕船,付之京江,以爲惜冗費而革痼瘼焉。嗚呼,今日國家之勢,譬如大廈之日就傾圮,大而棟樑,小而櫨椽,無不受傷,今日臣之所陳數條,不過大廈之一櫨椽受傷而已。固不足提論於維支之道,而惟其今日修一櫨,明日葺一椽,日漸修葺,則又安知無大廈之畢竟輪奐也?此莫非臣肝肺之言。伏願聖慈,勿以人微而廢言焉,臣無任云云。省疏具悉。
上在慶熙宮。停常參·經筵。
自開東至酉時,灑雨下雨,測雨器水深四分。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
朴永元啓曰,假注書兪致崇,身病猝重,勢難察任,今姑改差,何如?傳曰,允。
兪致崇改差,代以尹穳爲假注書。
傳于朴永元曰,明日南壇祭香祝,一例躬傳矣,該房知悉。
傳于朴永元曰,發遣吏郞,諸執事淸齋與否,摘奸以來。
傳于李穆淵曰,明日出宮門路,以廣達門爲之
朴永元啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,金永範落點。
趙秉常啓曰,新除授持平金永範,一體牌招,何如?傳曰,允。
又啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平金樂淵牌不進罷職傳旨,傳于趙秉常曰,只推。
朴永元,以內醫院都提調·提調意啓曰,年例燕貿唐藥材,依昨年下敎,限三年減半磨鍊,別單書入之意,敢啓。傳曰,知道。
又以吏曹言啓曰,今此景慕宮秋享大祭堂下執禮,前直講李鳳純塡差,而時無職名,令該曹口傳付軍職,何如?傳曰,允。
兵曹口傳政事,副司果單李鳳純。
朴永元,以吏曹言啓曰,西部都事沈能容,以其身病,呈狀乞遞,改差,何如?傳曰,允。
李穆淵,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
趙秉常,以義禁府言啓曰,司憲府持平權秉德,施以屛裔之典事,承傳啓下矣。權秉德,咸鏡道明川府屛裔,而以承傳內辭意具罪目,依例發遣府羅將,押送配所,何如?傳曰,允。
上在慶熙宮。停常參·經筵。
景慕宮秋享大祭,南壇祭香祝親傳,入幕次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
自巳時至人定,灑雨下雨,測雨器水深二分。
自人定至初四日開東,灑雨下雨,測雨器水深一寸二分。
朴岐壽啓曰,藥房提調·副提調持湯劑來待矣。傳曰,封入。
趙秉常啓曰,行大司憲徐耕輔未肅拜,執義金大坤,掌令金致一,持平金永範在外,掌令金,持平金樂淵呈辭,監察茶時之意,敢啓。傳曰,知道。
李穆淵啓曰,假注書尹穳,時無職名,令該曹依例付軍職,冠帶常仕,何如?傳曰,允。
朴永元啓曰,假注書趙雲澈,身病猝重,勢難察任,今姑改差,何如?傳曰,允。
趙雲澈改差,代以金在根爲假注書。
金在根在外,代以申錫愚爲假注書。
傳于朴永元曰,禮房承旨馳詣景慕宮,奉審摘奸,與右副承旨,分詣受香諸處,一體奉審摘奸以來。
朴永元書啓,臣承命馳詣景慕宮,罇所奉審則無頉,祭物祭器祭井看審則精潔,諸執事進排官佾舞工人摘奸則無頉,仍詣南壇,壇上神位板奉審則無頉,祭物祭器祭井看審則精潔,諸執事進排官佾舞工人摘奸則無頉,仍詣木覓山,神位板奉審則無頉,祭物祭器祭井看審則精潔,諸執事進排官摘奸則無頉,仍詣漢江壇,壇上神位板奉審則無頉,祭物祭器祭井看審則精潔,諸執事進排官摘奸則無頉,今方還詣南壇享所,仍留監祭,待將事還奉神位板後,復命計料之意,敢啓。傳曰,知道。
甲午八月初三日辰時,上詣崇政殿月臺。南壇祭景慕宮秋享大祭香祝親傳入侍時,行左承旨朴永元,行右承旨李恒權,左副承旨李景在,右副承旨李穆淵,同副承旨趙秉常,假注書趙雲澈·尹穳,記事官徐憲淳·曺雲承,檢校直閣徐萬淳,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門,藥房提調金蘭淳進前奏曰,侵早勞動,聖體,若何?上曰,一樣矣。仍進發至崇政殿月臺,通禮跪啓請降輿,上降輿。通禮前導就褥位南向立,引儀引南壇初獻官東寧尉金賢根,景慕宮初獻官判中樞府事李羲甲,以次陞詣褥位之左。通禮跪啓請跪,上跪,香室官員奉香祝,跪授永元,永元東向跪進,上受香祝授獻官,賢根等西向跪受興。通禮跪啓請興,上興,通禮前導降就階下祇送位西向立,賢根·羲甲奉香祝,由正路出。通禮跪啓請鞠躬,上鞠躬,香祝過後,啓請平身,上平身入幕次。通禮跪啓請外辦,上出次。通禮跪啓請乘輿,上乘輿出崇政門,由廣達門·顯謨門·興泰門還內,出標信解嚴,諸臣以次退出。
上在慶熙宮。停常參·經筵。
自開東至酉時,灑雨下雨,測雨器水深一寸二分。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行右承旨李恒權,今日不爲仕進,卽爲牌招,何如?傳曰,允。
李穆淵啓曰,假注書申錫愚,時無職名,令該曹依例付軍職,冠帶常仕,何如?傳曰,允。
傳于朴永元曰,禮房承旨馳詣文廟,奉審摘奸以來。
朴岐壽啓曰,藥房提調·副提調持湯劑來待矣。傳曰,封入。
傳于朴永元曰,日來予心之渴悶,愈往愈切,而可謂望眼欲穿矣,卿果不欲顧予,而益堅雅執乎?克讓之美,至矣盡矣,中書之例,亦已備矣,望卿體予誠之終不可恝,念輿情之又不可孤,卽爲幡然,以幸民國,仍傳于朴永元曰,此別諭,卿其更爲傳諭于左議政,期於偕來。
傳于朴永元曰,亞卿宣批之行,今又幾日矣,奉虛望誠,徒深跂佇,卿何不諒此苦心,而轉益落落也,予誠不足以回卿雅執,卿獨不念民國所重乎?三辭之故例已備,一時之重望尤切,卿須體予至意,當日簉朝,以幸國事,仍傳于朴永元曰,此別諭,卿其更爲傳諭,期於偕來。
傳于李穆淵曰,明日出宮門路,以廣達門爲之。
傳于趙秉常曰,刑曹判書有闕之代,政官牌招開政。
傳于朴永元曰,發遣吏郞,諸執事淸齋與否,摘奸以來。
有政。吏批,判書朴綺壽進,參判李志淵,參議金興根竝牌不進,左承旨朴永元進。以洪命周爲刑曹判書,洪敬謨爲工曹判書,趙冀永爲左尹,徐萬淳爲同義禁,朴齊聞爲同春秋,曹鳳振爲右副賓客,沈象奎爲司饔都提調軍器都提調,洪奭周爲都監提調,李敏榮爲繕工副正,李亮淵爲司饔奉事,沈永之爲西部都事,宋晃爲昭顯墓守衛官。
朴永元,以吏曹言啓曰,禮曹正郞崔宗煥,除拜過限未肅拜,依例改差,何如?傳曰,允。
吏批,再政。以柳河源爲判尹,李紀淵爲知義禁,朴齊輝爲禮曹正郞,金左根爲尙衣僉正,左賓客曺鳳振,右賓客朴綺壽,左副賓客沈能岳,右副賓客李翊會,左尹朴齊聞,右尹趙冀永,以上竝單付。
兵批,判書沈能岳進,參判李基栽病,參議李毅遠病,參知朴榮顯入直進,右副承旨李穆淵進。以洪羲瑾爲副摠管,以金龍觀·崔宗赫·李器炯爲五衛將,千得駿爲景福將,金尙初爲昌德將,閔永孝·黃履浩爲昌慶將,金尙休爲左捕從,崔廣植爲訓鍊判官加設,李鍾赫·金愚商·李熙冕·申命洪爲武兼,朴大觀爲天摩僉使,姜得聖爲溫萬戶,判府事單趙萬永,僉知單朴基碩,大護軍曺鳳振,護軍李奎鉉·李鼎臣,副護軍尹聲大·南履懋·姜泰重·李道在,副司直洪羲錫·成遂默,副司果朴心壽,副司正尹穳·申錫愚·沈永奎。
李穆淵,以兵曹言啓曰,守門將李萬應,身病猝重,時月之內,萬無供職之望,呈狀乞遞,改差,何如?傳曰,允。
兵批,再政。以李紀淵爲知事,李元熙爲訓鍊僉正,成元敎爲守門將,同知單李器炯,僉知單金龍觀。
趙秉常啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以吏曹參議金興根牌不進罷職傳旨,傳于朴永元曰,只推。
以大司諫李正耆,司諫朴鳴和,掌令金,持平金樂淵牌不進罷職傳旨,傳于趙秉常曰,只推。
朴永元,以奎章閣言啓曰,明日卽奎章閣奉審日次,而殿座相値,不得擧行之意,敢啓。傳曰,知道。
又以禮曹言啓曰,太廟展謁,每以春秋定式取稟矣,今秋展謁吉日,以何間推擇乎?敢稟。傳曰,望後擇入。
又以禮曹言啓曰,景慕宮展謁,每以孟春孟秋定式取稟矣,今秋展謁吉日,以何間推擇乎?敢稟。傳曰,太廟展謁日,一體展謁矣。
又以禮曹言啓曰,以太廟展謁取稟草記傳曰,望後擇入,以景慕宮展謁取稟草記傳曰,太廟展謁日,一體展謁矣事,命下矣。展謁吉日,令日官朴周煥推擇,則今八月十六日十九日俱吉云,以何日定行乎?敢稟。傳曰,以十六日爲之。
李穆淵,以兵曹言啓曰,今八月十六日大駕詣宗廟展謁,仍詣景慕宮展謁時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依春展謁例爲之。
禮曹參判朴晦壽書啓,臣於本月初四日巳時量,敬奉聖諭,更爲傳諭于議政府左議政洪奭周所住處,則以爲,臣,屢控微懇,荐犯瀆擾,而忱誠淺薄,未蒙矜諒,恩禮愈隆,情跡彌蹙,跧伏悚息,惟譴何是俟,乃者卿月之臣,重宣別諭,誨勉之辭,溫諄懇摯,不啻若慈父之詔迷子,伏地莊誦,雙擎九頓,益不省措躬之所。顧臣區區難進之義,只在於才分之萬難堪承,揣量已熟,末由變動,非敢文飾邊幅,自附於前輩克讓之美觀,而目下賤疾,跨朔委苦,癰腫甫潰,餘毒猶熾,櫛縰彈束,有未可以時日期藉,欲拚棄冒沒,以效趨走之恭,其勢亦無奈矣。孤恩慢命,只增罪戾,戰悸交中,莫知攸達,而宰臣之虛辱蓬蓽,已歷多日,尤爲臣惶阨添病之端。伏乞先爲召還云矣,臣旣承偕來之命,故姑爲仍留之意,敢啓。傳曰,知道
刑曹參判金陽淳書啓,臣於本月初四日巳時量,敬奉聖諭,更爲傳諭于右議政朴宗薰所住處,則以爲,臣罪犯積逋,恩荷寬容,恧蹜泯伏,措躬無所,隆旨洊下,敦勅冞勤,促臣出膺,殆若賤末去就,眞有關於民國然者,每承一番批敎,輒增一番異數,而臣之罪亦番番隨加矣,將冒沒一出乎,則違量入之戒,將退伏不出乎,則有坐要之懼,更籲則煩瀆已多,乃默則衷懇莫達,左揣右量,情窮勢蹙,今之爲計,惟有抗顔暫膺,面陳至懇,冀幸萬一,而疝苦暑祟,越添於震懍怵迫之餘,見方委綴,無望蠢動,雖欲黽勉趨承,姑不可以指日仰對,宰臣之留連相守,尤極惶隘,若添一病,先賜召還,千萬伏祝云矣,臣旣承偕來之命,故姑爲仍留之意,敢啓。傳曰,知道。
上在慶熙宮。停常參·經筵。
社稷大祭香祝親傳,入幕次後,內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
自卯時至酉時,灑雨下雨,測雨器水深二分。
藥房提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,行大司憲徐耕輔未肅拜,執義金大坤,掌令金致一,持平金永範在外,掌令金,持平金樂淵呈辭,監察茶時之意,敢啓。傳曰,知道。
李穆淵啓曰,備邊司郞廳來言,今日賓廳日次,而社稷大祭齋戒相値,不得來會云矣,敢啓。傳曰,知道。
傳于朴永元曰,禮房承旨馳詣社稷,奉審摘奸以來。
朴岐壽啓曰,藥房提調·副提調持湯劑來待矣。傳曰,封入。
李穆淵,以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭香祝親傳相値,不得設行之意,敢啓。傳曰,知道。
朴永元,以吏曹言啓曰,孝陵別檢金炳奎,以其身病,呈狀乞遞,改差,何如?傳曰,允。
李穆淵,以兵曹言啓曰,卽接南道參軍尹學性牒報,則禁衛營所授九嶷峰東邊第二城廊近處體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,冬至書狀官黃,除拜已久,尙此逡巡,設有情病,出疆係是往役,其在分義,何敢爲規免之計乎?爲先從重推考,令政院嚴飭,使之不多日內會同,何如?傳曰,允。
又以禁衛營言啓曰,本營字內九嶷峰東邊第二城廊近處體城四間許頹圮處把守軍兵,令該軍門,量宜定送事,自兵曹草記矣,哨官一員,京標下軍十五名,嚴飭定送,限修築間,輪回守直之意,敢啓。傳曰,知道。
甲午八月初五日卯時,上御興政堂。藥房入診入侍時,提調金蘭淳,副提調朴岐壽,檢校直閣李景在,假注書尹穳,記事官徐憲淳·洪說謨,以次進伏,醫官崔遠基·李亨基·趙宗翊·吳昌烈,進伏楹外訖。蘭淳曰,秋雨成霖,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。蘭淳曰,醫官入診乎?上曰,醫官二人入診,可也。亨基·宗翊,以次診候訖,退伏奏曰,脈候左右三部調均矣。蘭淳曰,湯劑當退與諸醫,爛商議定以入矣。上曰,唯。進御加味君子湯前方中,去白扁豆,加倉朮便香附厚朴各一錢,唐木香五分,自今日一貼式,限五貼煎入事。出榻敎上曰,史官就座。仍命退,諸臣以次退出。
甲午八月初五日辰時,上詣崇政殿月臺。社稷大祭香祝親傳入侍時,行都承旨朴岐壽,行左承旨朴永元,行右承旨李恒權,左副承旨李景在,右副承旨李穆淵,同副承旨趙秉常,假注書尹穳·申錫愚,記事官曺雲承·洪說謨,檢校直閣徐萬淳,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門·顯謨門·廣達門,至崇政殿月臺。通禮跪啓請降輿,上降輿。通禮前導就褥位南向立,引儀引社稷初獻官判敦寧府事金在昌,陞詣褥位之左。通禮跪啓請跪,上跪,香室官員奉香祝,跪受永元,永元東向跪進,上受香祝授獻官,在昌西向跪受興。通禮跪啓請興,上興,通禮前導降就階下祇送位西向立,在昌奉香祝,由心路出。通禮跪啓請鞠躬,上鞠躬,香祝過後。啓請平身,上平身入幕次。通禮跪啓請外辦,上出次。通禮跪啓請乘輿,上乘輿出崇政門由廣達門·顯謨門·興泰門還內,出標信解嚴,諸臣以次退出。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,左副承旨李景在,今日不爲仕進,卽爲牌招,何如?傳曰,允。
趙秉常啓曰,刑曹判書洪命周,判尹柳河源,知義禁李紀淵,右尹趙冀永,除拜後過三日不爲出肅,竝依定式推考警責,仍卽牌招察任,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
又啓曰,假注書尹穳,身病猝重,勢難察任,今姑改差,何如?傳曰,允。
尹穳改差,代以李墩爲假注書。
朴永元啓曰,卽者宗廟署官員來言,明日秋奉審時,提調當爲進參,而都提調李相璜,提調李羲甲,俱有身病,不得進參云,提調李羲甲,卽爲牌招,以爲進參之地,何如?傳曰,允。
又啓曰,宗廟提調李羲甲牌不進推考傳旨,今方捧入,而秋奉審當爲進參,如是違牌,事甚未安。更爲牌招,何如?傳曰,允。
傳于朴永元曰,賓對欲以左右相出膺日行之,簉朝日子,令偕來亞卿知入,可也。
傳于趙秉常曰,宮奴永祿,僞造內書,嚴刑遠配。
趙秉常啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平金樂淵牌不進罷職傳旨,傳于趙秉常曰,只推。
以左副承旨李景在牌不進罷職傳旨,傳于趙秉常曰,只推。
禮曹參判朴晦壽書啓,臣謹奉聖敎,簉朝日子,問于左議政洪奭周,則以爲,前後飭諭,諄複至此,區區難進之義,今不敢更事拕瀆,賤疾若或少間,謹擬趨進前席,面陳微懇,而目下委苦之狀,實無時日內彈束之望,聖問之下,亦不得指期仰對,秖益悚蹙竢譴云矣,敢啓。傳曰,知道。
刑曹參判金陽淳書啓,臣於本月初六日午時量,敬奉傳敎,就問于右議政朴宗薰所住處,則以爲,冒進面達之計,賤疾難强之狀,已陳於日昨附奏,而前證之外,又添暴泄,見方委劇,無望彈束,造朝之期,實難指的仰對云矣,敢啓。傳曰,知道。
傳于李穆淵曰,今見兩大臣附奏,有俟間簉朝之意,爲民國幸甚,偕來亞卿,先爲退去,可也。
李穆淵,以禮曹言啓曰,每年各陵展謁,春則二三月,秋則八九月取稟事,曾有定式矣,今秋展謁,定於何陵,而以何間擇吉乎?敢稟。傳曰,當詣明陵,展謁親祭矣,日子以九月望後擇入。
又以禮曹言啓曰,以陵幸取稟草記傳曰,當詣明陵,展謁親祭矣,日子以九月望後擇入事,命下矣。幸行吉日,令日官朴周煥推擇,則來九月十七日爲吉云,以此日定行乎?敢稟。傳曰,以此日爲之。
傳于李穆淵曰,軍士房承旨入侍。
明陵幸行時軍令,九月十七日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭還詣黔巖碑閣所晝停,當日還宮。
李穆淵,以兵曹言啓曰,在前幸行,當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而戊子年明陵幸行時,挾輦軍四百名,餘軍五十名磨鍊矣,今番則何以爲之乎?敢稟。傳曰,依昨秋幸行時特例爲之。
又以兵曹言啓曰,今此幸行時,隨駕營門,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依昨秋幸行時例爲之。
又以兵曹言啓曰,在前幸行時,先厢步軍一哨,晝停所連爲作門,十里外斥堠伏兵傳語軍,摠戎廳廣州府,各隨地方,以所屬束伍步軍排立矣,今亦依此擧行之意,分付,何如?傳曰,允。
又以兵曹言啓曰,在前幸行時,摠戎使率訓局餘軍,開陽門外留陣矣,今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣,今亦依此擧行,何如?傳曰,允。
又以司僕寺一二提調意啓曰,今此明陵展謁親祭時,各差備入把馬磨鍊,別單書入,而其中驛馬,則令兵曹,依例知委各驛,使之直爲入把,何如?傳曰,允。
趙秉常,以義禁府言啓曰,公忠監司趙秉鉉啓本內,道內報恩郡徒一年定配罪人趙忠植,今已限滿,令該府稟處事,啓下矣。趙忠植,徒限已滿,卽爲放送事,分付該道道臣之意,敢啓。傳曰,知道。
甲午八月初六日辰時,上御興政堂。軍士房承旨入侍時,右副承旨李穆淵,假注書申錫愚,記事官曺雲承·洪說謨,以次進伏訖。上命入軍令,宣傳官具載哲奏曰,持軍令入侍時,宣傳官例爲陞殿擧行,今亦依例陞殿擧行乎?上可之。載哲出,引兵曹判書沈能岳入進跪楹外,能岳請軍令,上命入之。能岳以軍令授載哲,載哲跪受,授于穆淵,穆淵跪受讀奏訖,跪進。上命踏啓字以下,穆淵跪受,書判付讀奏訖,仍授載哲,載哲跪受,授于能岳。上命兵曹判書退,載哲引能岳退出,上命承史就座。仍命退,承史以次退出。
上在慶熙宮。停常參·經筵。
李穆淵啓曰,來十一日,朝參日次矣,敢啓。傳曰,停。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,來十一日,輪對日次矣,敢稟。傳曰,當次人受點,後日次待令。
朴岐壽啓曰,左副承旨李景在,今日不爲仕進,卽爲牌招,何如?傳曰,允。
備忘記,鍾城都護府使李民植下直,長弓一張,長箭一部,片箭一部,筒兒一箇賜給。
李穆淵啓曰,假注書李墩,時無職名,令該曹依例付軍職,冠帶常仕,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
傳于李穆淵曰,今番幸行,以京擧動例爲之,凡係民事,務從省約,出還宮時,植炬置之,屬於役民事,皆以儲置米會減,外驛補把馬,勿爲加把事,亦爲一體分付。
趙秉常啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平金樂淵牌不進罷職傳旨,傳于趙秉常曰,只推。
以左副承旨李景在牌不進罷職傳旨,傳于趙秉常曰,只推。
李穆淵,以奎章閣言啓曰,景慕宮望廟樓今秋大奉審,臣萬淳,與本宮提調金在昌,進詣展奉,奉審無頉之意,敢啓。傳曰,知道。
又以吏曹言啓曰,成均館典籍李繪九,以其身病,呈狀乞遞,改差,何如?傳曰,允。
又以兵曹言啓曰,今此明陵幸行時,各差備所把驛馬,別單磨鍊以入,而本曹驛馬外不足之數,依前例,京畿驛馬十五匹補把事,分付本道之意,敢啓。傳曰,知道。
又以備邊司言啓曰,書狀官黃日前嚴飭之後,尙無變動,行期漸近,事務多滯,誠爲可悶,雖秩高之人,往役不敢言私,卽分義然也,況堂下官去就之屢煩朝飭者,事體道理,俱不可曲恕,令該府拿問勘處,何如?傳曰,允。
又以御營廳言啓曰,本廳千摠元榘,身病甚重,勢難察任,改差,何如?傳曰,允。
趙秉常,以刑曹言啓曰,傳曰,官奴永祿,僞造內書,嚴刑遠配事,命下矣。謹依傳敎,永祿嚴刑一次後,咸鏡道茂山府定配所,卽爲押送之意,敢啓。傳曰,知道。
義禁府啓目,鴻山縣監李培秀,牙山縣監金鎭華等原情云云。傳旨內辭緣,泛稱遞晩,竝只刑推得情,何如?判付。啓,竝只除刑推議處爲良如敎。
上在慶熙宮。停常參·經筵。
自人定至夜五更,灑雨下雨,測雨器水深六分。
李穆淵,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行右承旨李恒權,左副承旨李景在,今日不爲仕進,竝卽牌招,何如?傳曰,允。
又啓曰,藥房三提調持湯劑來待矣。傳曰,封入。
又啓曰,假注書申錫愚,身病猝重,勢難察任,今姑改差,何如?傳曰,允。
申錫愚改差,代以李豐翼爲假注書。
李豐翼有頉,代以金洙根爲假注書。
趙秉常啓曰,卽者修撰徐念淳,以其親病,陳疏徑出。原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平金樂淵牌不進罷職傳旨,傳于趙秉常曰,只推。
趙秉常,以弘文館言啓曰,修撰徐念淳陳疏徑出,吳取善在外,下番闕直,事甚未安。副修撰黃基安,鄭德和,竝卽牌招,以爲推移入直之地,何如?傳曰,允。
義禁府啓目,書狀官黃原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,情勢與義分,自有隨時而不同者,則今於往役,何敢爲逡巡辭避之計乎?無敢如是之意,嚴飭放送爲良如敎。
修撰徐念淳疏曰,伏以臣於持被之中,卽接家信,則臣之偏母,素患風痰,比因暑濕爲祟,證情添劇,寢睡燥擾,飮啖阻却,病裏思臣,促臣歸視,臣自聞此報,方寸煎灼,按住不得,玆敢忙陳短章,徑出禁扃,伏望聖慈,俯賜矜諒,亟遞臣見帶之職,以便救護,仍治臣擅離之罪,以肅朝綱,千萬幸甚,臣無任云云。省疏具悉,爾其勿辭救護。
上在慶熙宮。停常參·經筵。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,楊州牧使宋祥來下直,長弓一張,長箭一部,片箭一部,筒兒一箇賜給。
朴永元啓曰,藥房提調持湯劑來待矣。傳曰,封入。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又啓曰,明日聖節望闕禮,依例爲之之意,敢啓。傳曰,知道。
李恒權啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,待平金樂淵牌不進罷職傳旨,傳于李恒權曰,只推。
以副修撰黃基安·鄭德和牌不進罷職傳旨,傳于朴永元曰,只推。
李恒權啓曰,明日聖節望闕禮習儀,兩司當爲進參,除在外·嫌不進外,未肅拜·呈告人員,竝待開門牌招,何如?傳曰,允。
朴永元,以弘文館言啓曰,下番闕直,事甚未安。副修撰黃基安·鄭德和,旣有只推之命,竝卽牌招,以爲推移入直之地,何如?傳曰,允。
李恒權,以備邊司言啓曰,卽見義州慰諭使李肯愚狀啓,則以爲,今番本府被災民人,爲一千七百三十七戶,人口爲六千五百十二口,漂民外僅存家舍,而盡失田疇,頷顑顚連者,假量爲千餘口,三四朔救濟,有不可已,壯弱之區別,升合之遞減,依庚午已例,酌量磨鍊,則自今九月至臘月,四朔所用穀物,當爲二千四百石,且本府支放之專靠坰稅者,今無牽補之方,不可無給代之擧,以某樣穀中限一萬石劃給,二千石取用於災民救急,四千石給代於本府支放,其餘四千石,仍作本府穀,限十年耗上添耗,以報原穀六千石之數事,請令廟堂稟處矣。結構今將就緖,邊民幸免失所,可紓九重西顧之憂,而第窮民所望,旣知庚午有例,慰〈諭〉使所請,且遵庚午已施,其在到底懷保之方,固無所慳持,而庚午則年形,未免荐歉,故縱使還接,無計延活所以有特請特施之擧,而前此丙辰慰諭時,蓋無此等陳請者也。今番災形,雖無異於庚午,年事較有勝於丙辰,則不援丙辰之所未施,一從庚午之所特行者,參諸事情,已不必然,況秋冬救急之名,揆以賑法,恐啓後弊,顧無以遽然議到,而近臣慰恤之行,至有援例擧請,遠民望哺之情,亦難竟使奉虛,特以體下之義,合有曲副之政,今此災民一千七百三十七戶,依別還合巡例,量宜分等,俾作料理謀生之資,而穀物石數,無以遙度硬定,令道臣,就本道某樣穀中,先爲推移酌量數爻,趁卽分給後啓聞,至若灣府各項支用條之給代,雖有庚午限年請穀之例,而較諸民食,體段各殊,有不可據此輒許,此則使該府尹,往復道臣,方便善處,毋至更煩朝廷,垌島成毁,大關邊門利害,今若以事鉅力綿,荏苒廢棄,則來頭事勢,蘇振無期,此所以頃日稟處中另爲致意者此也,懋本之策,不可虛徐,勸相之方,尤合預講,所入物力,亦令道臣及灣尹,別加經紀,俾得趁今始役,以爲及春起墾,而形止隨卽馳啓之意,一體分付,何如?傳曰,允。
義禁府啓目粘連,向前李培秀·金鎭華等亦,濟州上來貢馬中路病留該邑守令,不善救療徑斃者,依分養馬故失例論,四匹罷職,載在大典通編矣。李培秀段,入境致斃之馬爲四匹,依法典罷職放送爲白乎旀,金鎭華段,該邑故失之馬,亦爲四匹,所當一體論勘是白乎矣,觀其供辭,則領護貢馬,無事過境,抵平澤縣,計馬匹準授後,故失如此是如爲白臥乎所,地方官失護之罪,似在於平澤縣,不在於牙山縣是白如乎,令該道道臣,卽速査實狀聞後,更爲稟處,何如?判付。啓,依允。
李恒權,以義禁府言啓曰,時囚罪人金鎭華議處公事判付內,依允事,命下矣。金鎭華,行査間依例姑爲保放之意,敢啓。傳曰,知道。
上在慶熙宮。停常參·經筵。
自巳時至人定,灑雨下雨,測雨器水深一分。
自人定至夜五更,灑雨下雨,測雨器水深九分。
藥房提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
朴岐壽啓曰,同副承旨趙秉常,今日不爲仕進,卽爲牌招,何如?傳曰,允。
李穆淵啓曰,假注書金洙根,時無職名,令該曹依例付軍職,冠帶常仕,何如?傳曰,允。
朴永元啓曰,臣永元,今日聖節望闕禮習儀進去,下直之意,敢啓。傳曰,知道。
李穆淵啓曰,今日聖節望闕禮習儀,憲府則監察代行矣,雖無諫院,依例行禮之意,敢啓。傳曰,知道
朴岐壽啓曰,藥房提調·副提調持湯劑來待矣。傳曰,封入。
傳于李穆淵曰,再昨年昨年歉荒,尙忍言哉?使我無告之赤子,顚連於邱壑,十損其二三,重以國儲告罄,蠲蕩賑貸之政,雖已僅僅成樣,而思之至此,尙覺厚顔,今幸仁天眷顧,庶幾有秋,民國之慶,孰有加於此哉?年事雖曰,少康,死亡流離,不可猝復,則將未免侵及隣族,貽害百端,哀彼瘡痍之民,不知樂歲之爲喜,而重困於徵斂,是豈與民休息之義乎?畿輔,根本重地,與他道自別,兩年軍錢停退條,限明年更爲仍停以示朝家軫恤元元之至意事,廟堂措辭行會,外此如有可以紓民力者,廟堂與道臣,預爲商確聞奏,可也。
李穆淵啓曰,卽者扈衛廳軍官來言,本廳大將李相璜,今已許副,摠察無人,印信來納,何以爲之?敢稟。傳曰,領議政爲之。
傳于李穆淵曰,宗廟都提調,領議政爲之。
以同副承旨趙秉常牌不進罷職傳旨,傳于李穆淵曰,只推。
以司諫朴鳴和,掌令金,持平金樂淵牌不進罷職傳旨,傳于李穆淵曰,只推。
以副修撰黃基安·鄭德和牌不進罷職傳旨,傳于李景在曰,只推。
李景在,以弘文館言啓曰,下番闕直,事甚未安。副修撰黃基安·鄭德和,旣有只推之命,竝卽牌招,以爲推移入直之地,何如?傳曰,允。
兵曹,扈衛大將單領議政沈象奎。
李穆淵,以兵曹言啓曰,卽接東道參軍李義純牒報,則御營廳所授肅靖門東邊第二城廊近處體城四間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允
又以備邊司言啓曰,貢馬斃失之地方守令,自有本律,著在法典,蓋慮或不勤護送,狃於故犯故也,今此該府照勘,固不可低仰,而第聞其本事,不無領來人故爲生事之患云,審如是,則其所懲罪之義,反爲開弊之慮,此等處合以公罪參恕,已被勘者,特仍其職,未及勘者,竝依此以公罪勘放之意,分付,而來後若或視此,而遂致慢忽,則亦非今日原情之意,貢馬上來時所經邑替傳領送之節,另爲申飭於各該道臣,使之隨現論啓之地,何如?傳曰,允。
又以訓鍊都監言啓曰,本局把摠鄭球,身病甚重,勢難察任,改差,何如?傳曰,允。
又以御營廳言啓曰,本廳字內肅靖門東邊第二城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣,修築則今方擧行,而本牙兵二十名,將官率領,限改築間,輪回嚴加把守之意,敢啓。傳曰,知道。
又以御營廳言啓曰,去夜四更量,幼學尹永植犯夜,被捉於本廳巡邏,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜四更量犯夜幼學尹永植,移送秋曹事,命下矣。永植依更數決笞五十度,放送之意,敢啓。傳曰,知道。
義禁府啓目,茂長縣監李基華,靈光兼任咸平縣監金箕祖,咸平縣監金箕祖,萬頃縣監尹守澈,寶城郡守吳顯佑等原情云云。傳旨內辭緣,泛稱遲晩,所當請刑是白乎矣,李基華段,曾經侍從,金箕祖·尹守澈·吳顯佑等段,曾經宣傳官,勿爲請刑,載在大典通編,竝只議處,何如?判付。啓,依允。
領府事李相璜箚曰,伏以臣,久抱薪憂,曲荷荃諒,就水鄕廬,曾奉從便之恩敎,視職事有無,而爲時節往來者,今且十餘年所,見幸西樞務閒,可遂初計,行將擔舁病軀,復尋郊次,而臣之權察扈衛大將,部司節制,雖異於受符之三營將吏校卒鈐束之不可弛,而宿衛之有所重,則爲任甚不輕,臣又有見帶之廟宮社提擧,奉護嚴恪之地,居外遙領,俱有所不敢,國體微分,兩皆爲然,伏望俯垂鑑諒,將臣廟宮社兼管及扈衛權察之任,竝賜體諒,俾公私獲伸,實爲幸甚。取進止。答曰,省箚具悉卿懇。所請宗廟提擧扈衛大將之任,今姑許副,仍傳曰,此批答,遣史官傳諭。
甲午八月初十日辰時,上御興政堂。藥房入診入侍時,提調金蘭淳,副提調朴岐壽,假注書李墩,記事官曺雲承·洪說謨,待敎金學性,以次進伏,醫官崔遠基·李亨基·金珪·李顯養,進伏楹外訖。上曰,史官分左右。蘭淳進前奏曰,雨後日氣不調,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。蘭淳曰,醫官入診乎?上可之。亨基等以次診候訖,退伏奏曰,脈候左右三部調均矣。蘭淳曰,湯劑當退與諸醫,爛商議定以入矣。上曰,唯。進御加味君子湯前方中,去蒼朮,厚朴,自今日一貼式煎入事。出榻敎上命就座。仍命退,諸臣以次退出。
上在慶熙宮。停常參·經筵。
自卯時至酉時,灑雨下雨,測雨器水深一寸。
夜自一更至十二日開東,灑雨下雨,測雨器水深四分。
李穆淵,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴永元啓曰,同副承旨趙秉常,今日不爲仕進,卽爲牌招,何如?傳曰,允。
朴岐壽啓曰,藥房提調·副提調持湯劑來待矣。傳曰,封入。
以開城留守鄭祖榮狀啓薦新生松茸,節尙稍早,限內不得封進,惶恐待罪事,傳于朴永元曰,勿待罪事,回諭。
趙秉常啓曰,行大司憲徐耕輔,掌令金,持平金樂淵牌不進,執義金大坤,掌令金致一,持平金永範在外,監察茶時之意,敢啓。傳曰,知道。
以大司諫李正耆,司諫朴鳴和,掌令金,持平金樂淵牌不進罷職傳旨,傳于趙秉常曰,只推。
以副修撰黃基安·鄭德和牌不進罷職傳旨,傳于朴永元曰,只推。
以咸鏡監司權敦仁啓本,罪人許昌福高原郡到配事,傳于趙秉常曰,放送事,分付道臣。
朴永元,以弘文館言啓曰,下番闕直,事甚未安。副修撰黃基安·鄭德和,旣有只推之命,修撰徐念淳,由限已過,一體牌招,以爲推移入直之地,何如?傳曰,允。
又以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例時任玉堂春坊及刑官司饔院官員年六十已上人員,通瀜塡差以入,而其中時無職名人,令該曹口傳付軍職,何如?傳曰,允。
李穆淵,以訓鍊都監言啓曰,本局中軍柳和源,身病甚重,勢難察任,改差,何如?傳曰,允。
又以禁衛營言啓曰,本營字內都城頹圮處改築時所入石子,今月十二日爲始,東郊蘆原近處,浮出取用之意,敢啓。傳曰,知道。
趙秉常,以義禁府言啓曰,咸鏡監司權敦仁啓本,高原郡定配罪人許昌福到配事判付內,放送事,分付道臣事,命下矣。許昌福,卽爲放送事,分付該道道臣之意,敢啓。傳曰,知道。
朴永元,以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕梁相弘汰去,代以生徒守僕,試才抄擇,備三望受點次,別單書入之意,敢啓。傳曰,知道。
義禁府啓目粘連,向前李基華·金箕祖·尹守澈·吳顯佑等亦,濟州上來貢馬中路病留該邑守令,不善救療徑斃者,依分養馬故失例論,三匹降二資,堂下越祿,四匹罷職,載在大典通編矣。吳顯佑段,施以越祿之典,李基華·金箕祖·尹守澈等段,施以罷職之典,而今番則依備邊司啓下草記,竝只公罪勘放,何如?判付。啓,依允。
上在慶熙宮。停常參·經筵。
趙秉常啓曰,行大司憲徐耕輔未肅拜,執義金大坤,掌令金致一,持平金永範在外,掌令金,持平金樂淵呈辭,監察茶時之意,敢啓。傳曰,知道。
朴永元啓曰,左副承旨李景在,今日不爲仕進,卽爲牌招,何如?傳曰,允。
朴岐壽啓曰,藥房提調·副提調,持湯劑來待矣。傳曰,封入。
傳于朴永元曰,今十五日,眞殿茶禮,當親行矣,該房知悉。
傳于朴永元曰,召對爲之。
傳于趙秉常曰,兩司臺諫竝許遞,政官牌招開政。
朴永元啓曰,吏曹判書朴綺壽,參判李志淵,參議金興根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李穆淵,以備邊司言啓曰,詞訟曠任,實屬可悶,京兆在外堂上竝許遞,今日政差出,何如?傳曰,允。
兵曹口傳政事,副司果韓鎭庭·李魯確·尹致秀,以上竝單付。
有政。吏批,判書朴綺壽進,參判李志淵,參議金興根病,行左承旨朴永元進。以鄭基善爲大司憲,金鼎均爲大司諫,金鼎集爲執義,洪祐順爲司諫,黃·趙錫龜爲掌令,尹致秀·李明迪爲持平,洪祐喆爲獻納,朴心壽·李㙽爲正言,李源庚爲說書,金熙華爲判尹,徐萬淳爲左尹,李魯確爲典籍。鴻山縣監李培秀特仍其職事承傳。檢書官單金鳳敍。
兵批,判書沈能岳,參判李基栽,參議李毅遠病,參知朴榮顯進,右副承旨李穆淵進。同知單千得駿,大護軍徐耕輔,副護軍李正耆·沈昌祖·金益範,副司直金大坤·朴鳴和·金·金致一·權用經·金樂淵·金永範,副司果宋尙玉·趙秉恒,副司正徐耆淳·李墩·金洙根,以上竝單付。
吏批,再政。左尹單趙冀永,右尹單徐萬淳。
以吏曹參議金興根再牌不進罷職傳旨,傳于朴永元曰,只推。
傳于朴永元曰,留院公事入之。
以左副承旨李景在牌不進罷職傳旨,傳于朴永元曰,只推。
以修撰徐念淳,副修撰黃基安·鄭德和牌不進罷職傳旨,傳于朴永元曰,只推。
兵曹,以李升權爲都監中軍。
朴永元,以司饔院監膳提調意啓曰,今日監膳時,漁夫契貢人等呼訴內,供上生鮮,雖値日暖之節,每有難繼絶種之患,而今當冷雨連霔,江水漲滿,船不得行,網不得設,前儲已乏,新捉無路,明日日下供上,將至闕供之境限捉得間,願以活雞代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,折半代封,可也。
李穆淵,以兵曹言啓曰,今八月十五日大駕詣昌德宮,眞殿茶禮親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍七哨,馬軍二哨,訓將率領,爲先後廂,禁軍二番爲之,留營·留陣,置之。
又以司僕寺一二提調意啓曰,今十五日眞殿茶禮動駕,與各宮房秋夕祭相値。在前如此之時,祭去馬匹,自各宮房,有貰用之例,今亦依已例擧行之意,分付,何如?傳曰,允。
甲午八月十二日辰時,上御興政堂。召對入侍時,參贊官朴永元,檢校待敎金興根,侍讀官白東奎,假注書金洙根,記事官曺雲承·洪說謨,各持孟子第四卷,以次進伏訖。上曰,開卷讀之。東奎讀自孟子曰規矩,止人倫之至也。上曰,文義陳之。東奎曰,此章,以規矩方員之至,譬堯·舜人倫之至,至者推極而至於至善也。不以規矩,則雖有離婁之明,無以爲方員之至,不法堯·舜,則雖有本善之性,無以爲人倫之至。伏願殿下,以堯·舜之性,法堯·舜之聖,以至於人倫之至,勉哉勉哉。上命掩卷。東奎曰,講筵始開,下番闕直,修撰徐念淳,副修撰黃基安·鄭德和,令政院牌招入直似好,故敢此仰達矣。上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
趙秉常啓曰,行大司憲鄭基善,執義金鼎集,掌令黃·趙錫龜,持平李明迪未肅拜,尹致秀差祭,監察茶時之意,敢啓。傳曰,知道。
朴永元啓曰,左副承旨李景在,今日不爲仕進,卽爲牌招,何如?傳曰,允。
朴岐壽啓曰,藥房提調·副提調,持湯劑來待矣。傳曰,封入。
傳于朴永元曰,眞殿茶禮親行時,時原任大臣·閣臣,宗親·儀賓二品以上入參。
傳于李穆淵曰,十五日次對,昌德宮熙政堂,依例來會。
傳于李穆淵口,召對爲之。
朴永元,以禮曹言啓曰,卽接崇陵參奉所報,則今此秋夕節享,兩官當爲備員擧行,而別檢徐珖輔,身病猝重,萬無進參之望云。莫重祭享,兩官不可不備,本陵別檢徐珖輔,今姑改差,其代令該曹,以在京無故人口傳差出,以爲備員將事之地,何如?傳曰,允。
吏曹口傳政事,以金建銖爲崇陵別檢。
李穆淵,以都摠府言啓曰,今此動駕時,侍衛·寶劍·守宮,當爲備員,而副摠管朴潤榮·任聖臯差祭,金魯甲,以禁軍別將陣上進,洪羲瑾·徐左輔,俱有實病,無以備員。令政院稟旨變通,仍令該曹,以在京無故人口傳差出,待下批,牌招,以爲備員進參之地,何如?傳曰,允。竝許遞,前望單子入之。
摠管前望單子入之,都摠管李翊會,副摠管李憲球·安光直·金煐·趙運永落點。
李穆淵,以訓鍊都監言啓曰,本局千摠李亨權,身病甚重,勢難察任,改差,何如?傳曰,允。
甲午八月十三日未時,上御興政堂。召對入侍時,參贊官李穆淵,檢校待敎趙斗淳,侍讀官白東奎,檢討官黃基安,假注書李墩,記事官曺雲承·洪說謨,各持孟子第四卷,以次進伏訖。上曰,開卷讀之。東奎讀自欲爲君,止賊其民者也。上曰,文義陳之。東奎曰,此章之旨,言聖人人倫之至,莫盛於堯·舜,欲盡君臣之道者,以堯·舜爲法,則可以爲人倫之極也。殿下以堯·舜之性,法堯·舜之心,精一執中,緝熙聖工,則亦堯·舜人倫之至,曷不休哉?懋哉懋哉。上命掩卷,史官就座。穆淵曰,儒臣退出之際,有所做錯,事甚未安。當該玉堂,竝推考,何如?上曰,依爲之。出擧條仍命退,諸臣以次退出。
上在慶熙宮。停常參·經筵。
趙秉常啓曰,行大司憲鄭基善,掌令黃·趙錫龜,持平李明迪未肅拜,執義金鼎集,持平尹致秀差祭,監察茶時之意,敢啓。傳曰,知道。
朴永元啓曰,判尹金熙華,右尹徐萬淳,除拜後過三日不爲出肅,依定式竝推考警責,仍卽牌招察任,何如?傳曰,允。
傳于朴永元曰,禮房承旨馳詣宗廟·永寧殿·永禧殿·景慕宮,奉審嫡奸,仍詣受香諸處,奉審摘奸以來。
朴岐壽啓曰,藥房提調·副提調,持湯劑來待矣。傳曰,封入。
趙秉常啓曰,明日動駕,兩司侍臣,當爲進參,除在外·差祭外,未肅拜人員,竝待開門牌招,何如?傳曰,允。
又啓曰,明日次封,兩司當爲進參,除在外·差祭外,未肅拜人員,竝待開門牌招,何如?傳曰,允
傳于李穆淵曰,明日出宮內門路,以廣達門爲之。
李穆淵,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
朴永元,以奎章閣言啓曰,明日卽奎章閣奉審日次,而動駕相値,不得擧行之意,敢啓。傳曰,知道。
又以禮曹言啓曰,新除授崇陵別檢金建銖,時在慶尙道安東地,今此秋夕節享,兩官無以備員擧行。今姑改差,更令該曹,以在京無故人口傳差出,以爲備員將事之地,何如?傳曰,允。
李穆淵,以義禁府言啓曰,明日動駕時,本府都事,以大駕各差備,當爲全數進參,而都事韓容鼎,光陵秋夕祭差祭,都事姜,健陵秋夕祭差祭,其代令該曹,口傳相煥,以爲差備進參之地,何如?傳曰,允。
吏曹口傳政事,以李晩奎爲崇陵別檢。禁府都事韓容鼎,典設別提趙秉憲相換,禁府都事姜,司宰奉事任序常相換。
李穆淵,以兵曹言啓曰,五衛將金龍觀·李器炯,景福宮衛將千得駿,俱爲除授在外,上來無期云。竝改差,何如?傳曰,允。
上在慶熙宮。停常參·經筵。
自辰時至午時,灑雨下雨,測雨器水深三分。
夜自五更至十六日開東,灑雨下雨,測雨器水深八分。
大駕詣昌德宮眞殿,入幕次後,世孫宮遣宮官口傳問安。答曰,知道。內閣·政院·藥房·玉堂口傳問安。答曰,知道。還宮後,內閣·政院·藥房·玉堂口傳問安。答曰,知道。
藥房都提調沈象奎,提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常啓曰,行大司憲鄭基善,執義金鼎集,掌令黃·趙錫龜,持平尹致秀·李明迪牌不進,監察茶時之意,敢啓。傳曰,知道。
李穆淵啓曰,司僕寺內乘來言,捲簾,取稟。傳曰,捲三面。
傳于李穆淵曰,侍衛軍兵雨具,從便爲之。
傳于李穆淵曰,大臣·備局堂上引見。
朴岐壽啓曰,副提學差出,館錄爲之事,命下矣。政官牌招開政,何如?傳曰,允。
有政。吏批,判書朴綺壽進,參判李志淵,參議金興根牌不進,行都承旨朴岐壽進。啓曰,副提學今當差出,而擬望之人乏少,外任竝擬,何如?傳曰,允。以朴晦壽爲副提學,洪祐順爲副應敎,李是遠爲校埋,李翊會爲弘文提學,柳榮河爲軍資正,鄭鎏爲孝陵別檢,韓珽爲新溪縣令。兼養賢主簿單李魯確。贈左贊成朴參源贈領議政例兼,贈吏判朴師得贈左贊成例兼,贈吏參朴弼基贈吏判例兼,已上右議政朴宗薰三代。
兵批,判書沈能岳,參判李基栽病,參議李毅遠入直進,參知朴榮顯病,右副承旨李穆淵進。同知單閔永孝,大護軍單柳河源。
吏批,再政。以朴升鉉爲司諫,金道喜爲禮曹參判,李甲參爲康陵令。
兵批,再政。同知單黃履浩。
吏批,三政。以閔致敍爲英陵令,徐萬淳爲司譯提調,曺鳳振爲平巿提調。
兵批,三政。同知單金尙初。
吏批,四政。以李羲碩爲宗廟令。
朴岐壽啓曰,館錄爲之事,命下矣。行副提學朴晦壽,卽爲牌招,以爲會圈之地,何如?傳曰,允。
又啓曰,行副提學朴晦壽牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
以執義金鼎集,掌令黃·趙錫龜,持平尹致秀·李明迪,獻納洪祐喆,正言李㙽牌不進罷職傳旨,傳于趙秉常曰,只推。
以大司諫金鼎均,獻納洪祐喆,正言李㙽,執義金鼎集,掌令黃·趙錫龜,持平尹致秀·李明迪牌不進罷職傳旨,傳于趙秉常曰,只推。
以吏曹參議金興根牌不進罷職傳旨,傳于朴岐壽曰,只推。
以慶尙監司徐憙淳狀啓,進上藥材山藥,未及充實,限內不得封進,惶恐待罪事,傳于朴永元曰,勿待罪事,回諭。
傳于李穆淵曰,明日出宮內門路,以廣達門爲之。
趙秉常啓曰,明日動駕,兩司侍臣,當爲進參,除在外外,未肅拜人員,竝待開門牌招,何如?傳曰,允。
朴永元,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,守宮檢校直閣李嘉愚,待明朝牌招,何如?傳曰,允。
又以禮曹言啓曰,卽接行副護軍朴英載單子,則以爲,同姓八寸兄必載,嫡妾俱無子,以其同姓三十寸兄鳳悅第二子濟祐,欲爲繼後,兩家同議完定,而未及禮斜,生養父母,俱爲作故,拘於常規,不得循例禮斜,依定式草記稟處事呈單矣。凡係繼宗立後,兩邊與受,明有不據,而不得登聞者,許令該曹論理草記事,曾有筵奏定式,而門長朴英載單辭旣如此,依定式朴鳳悅第二子濟祐,立爲朴必載之後,何如?傳曰,允。
趙秉常,以義禁府言啓曰,明日擧動時,本府都事,以大駕各差備,當爲全數進參,而都事金來根身死,其代令該曹,口傳差出,以爲差備進參之地,何如?傳曰,允。
左議政洪奭周箚曰,伏以臣,辭不獲命,旣已出而冒膺矣。見帶司譯提擧之任,揆以公格,不宜仍兼。伏乞亟命該曹,照例遞改焉。取進止。答曰,省箚具悉卿懇。所請依施。仍傳于朴岐壽曰,此批答,遣史官傳諭。
右議政朴宗薰箚曰,伏以臣,辭不獲命,冒肅台司職名,退自前席,惶汗浹衣,兢懼慙恧,有倍往日。第臣有所帶提擧,揆諸官方,理宜遞解。乞令銓部,畫卽差代,以存格例焉。取進止。答曰,省箚具悉卿懇。所請依施。仍傳于朴岐壽曰,此批答,遣史官傳諭。
甲午八月十五日卯時,大駕詣昌德宮眞殿,親行茶禮擧動入侍時,行都承旨朴岐壽,行左承旨朴永元,行右承旨李恒權,左副承旨李景在,右副承旨李穆淵,同副承旨趙秉常,假注書李墩·金洙根,記事官曺雲承·洪說謨,檢校直閣徐萬淳,檢校待敎金興根,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金蘭淳,副提調朴岐壽進前奏曰,雨後日候不調,聖體,若何?上曰,一樣矣。寢睡·水刺之節,何如?上曰,一樣矣。由顯謨門,至廣達門外,通禮跪啓請降輿乘輦,上降輿乘輦,出建明門·興化門,進發至敦化門,由進善門,至仁政門外,通禮跪啓請降輦乘輿,上降輦乘輿,由仁政殿·萬安門,入齋室。少頃,通禮跪啓請出次,上詣板位西向立。通禮跪啓請鞠躬四拜興平身,上行拜禮,仍陞詣第一室盥洗位,盥洗訖。詣神位前三上香,岐壽奉香,秉常奉爐,仍獻三酌,岐壽奉爵,永元奠爵。次詣第二室·第三室,竝如右儀,仍降復位,通禮跪啓請鞠躬四拜興平身,上行拜禮訖。還入齋室,命承史權退。還宮時至,通禮跪啓請外辦,上出宣化門,由協陽門至仁政門外。通禮跪啓請降輿乘輦,上降輿乘輦,由進善門出敦化門,仍進發入興化門,至廣達門。通禮跪啓請降輦乘輿,上降輦乘輿,由顯謨門·興泰門,命出標信解嚴,仍還內。諸臣以次退出。
甲午八月十五日午時,上御熙政堂。藥房入診,大臣·備局堂上引見入侍時,都提調沈象奎,提調金蘭淳,副提調朴岐壽,檢校直閣徐萬淳,假注書李墩,記事官曺雲承·洪說謨,右副承旨李穆淵,假注書金洙根,事變假注書卓宗述,左議政洪奭周,右議政朴宗薰,行判中樞府事李羲甲,兼戶曹判書趙萬永,吏曹判書朴綺壽,右參贊金箕殷,兵曹判書沈能岳,行大護軍徐耕輔,知事李紀淵,禮曹參判朴晦壽,行護軍李惟秀·申絅,同知中樞府事李鐵求,校理白東奎,以次進伏,醫官崔遠基·李亨基·金景球·趙宗翊,進伏楹外訖。上曰,史官分左右。象奎等進前起伏奏曰,侵早動駕,親行茶禮,尋又召接臣等,勞動旣多,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。象奎曰,醫官已爲待令,使之入診,何如?上曰,置之。象奎曰,近日進御湯劑,不無奏效,診候繼進似好矣。上曰,置之,次對爲之。象奎曰,此堂卽我列聖朝重熙屢洽,勤政常御之所也。昨冬告災,聖心驚惕,亟命經始,不煩民力,而棟宇依舊。今日殿下臨御,而臣等進對前席,回想伊時光景,可謂轉災爲祥,而雖舊維新之兆,實基於此,誠不勝萬萬忭賀。因此而竊有區區下懷,敢玆仰陳焉。第伏念肯堂肯搆之義,非屋室造作之謂,卽增崇基業,延祚無窮之喩,則群下之所環瞻欣喜者,亦豈爲跂翼輪奐之美,率還前觀而然哉?此正殿下奮發修省,丕新景命之一大期會,而述先志,爲貽謨之要,惜財用,尤愛民之本。伏願念玆在玆,休養生息,日新聖德,赫然改觀,使兆庶蒙福,一世被澤,自今伊始,無有已時。而今又新卜賢輔,初行賓對於此堂,有以仰認延訪周諮之聖意,明良喜起之晠,可以復覩於今日。顧臣眷眷下忱,惟在於益懋聖念,蘄望之切,輒敢仰達矣。上曰,所陳切實,當體念矣。出擧條象奎曰,文科新榜後,分隷三館,卽國典應行之事,而聞因槐院實官之未備,尙不免稽滯云。權知中備員分館,亦多已例,今亦依此擧行,無得遲延之意,分付該院,何如?上曰,依爲之。出擧條象奎曰,臣曾以館錄之不能如古頻行,爲進人淹滯之歎,有所仰奏,而壬辰行圈,亦已爲三年之久,其後又未免積滯矣。會圈又不可更踰此歲,副提學卽令差出,使之趁速擧行,何如?上曰,依爲之。出擧條象奎曰,忠勳府有司堂上三員,一員有闕未差,今已有年,如非適無可爲之人,則曾亦隨闕備員矣。錦陽君朴齊聞,以世襲之任,今又當次,卽令差下,使之察任,何如?上曰,依爲之。出擧條象奎曰,日前伏聞文廟釋菜時,東廡分獻官奠酌之後,有大段駭悖之擧,而臺監亦不糾察,本館又無論罪,誠甚駭然。當該分獻官捧現告,令該府拿問嚴勘,監察亦爲拿處,不飭之本館堂上,從重推考,何如?上曰,依爲之。出擧條象奎曰,昨年以莊陵禮堂奉審,待今秋擧行之意,筵奏蒙允,而第念洊歉之餘,秋事猶在未判,廚傳爲弊,實屬可悶。而北道陵寢奉審年次,又在今秋。在前陵寢奉審,多有退行之例,今亦依此退行於明年似好,故敢此仰達,而因此思之,三處史庫曝曬,更退明秋,亦爲紓民力之道,使之一體退行,何如?上曰,依爲之。出擧條象奎曰,訓將以求山事,不得不有一二次鄕行,而近或有微稟後,從便往來之例,故敢此仰達矣。上曰,從便爲之,可也。象奎曰,今日左右相,皆已出膺,民國事誠萬幸,而臣則尤有所自幸者。贊襄謀斷,得有倚重,糊塗惛憒,尙賴提挈,一日二日,猶可苟挨,目下又可以不能而止,已試而已,丐身引年,退免有日,是又其進退俱幸,有不敢以言語煩陳矣。奭周曰,臣以萬萬無似,猥叨萬萬不敢當之重任,揆分度能,夫豈有一毫堪承之望,而屢回控籲,誠未格聽,批諭洊降,轉益隆摯。前後辭遜,徒歸於坐徼恩禮,惶感交極,他不暇顧,雖不得不冒沒出肅,而臣之駑劣迂拙,不合是任,固聖鑑之所已俯燭也。重以目下疾病,逐歲漸痼,實無黽俛陳力之路,與其竊祿瘝官而終陷大戾,無寧早自引退,尙可以仰承終始曲保之惠澤。惟願亟賜體諒焉。奭周曰,殿下不知臣不肖,旣畀承弼之重任,又望之以民國之計,啓沃之責,如臣庸愚,顧何以一分對揚,而耿耿憂愛之衷,亦有所磨滅不得者,每欲一番披露於前席者久矣。如使臣言,有可以仰槪宸衷,獲蒙採施,則臣雖退塡溝壑,亦無餘憾,若其無一可用,則是迂不識務,尤宜早蒙斥黜,又安敢虛縻寵祿,淟涊於廟堂之上乎?顧今國綱掃地,民命阽危,世道人心,無一可恃,我聖上憂歎之敎,亦已屢發於絲綸矣。是宜君臣上下,聚精會神,汲汲遑遑,不遑宵旰,而竊覸於擧措之際,則不獨小大臣工之積狃於恬嬉而已,我殿下,亦惟深居高拱,略無振勵,朝紳之晉接絶罕,政務之諮訪未聞,將何望於挽回旣危之國勢,奠安將劉之民生乎?臣於數十年前,待罪於論思出納之任,亦當屢奉淸燕之對矣。三晝講讀之際,萬機裁斷之時,顧問不倦,酬酢如響,藹然情志之交孚,尙不任欽頌于中。比年已來,時或登筵,則雖輔臣之敷奏,循例賜可之外,絶不聞一語之問答。竊伏覩聖智之周物,初未嘗少損於往時,而獨於酬接之間,似不免有厭倦之意。皇天祖宗之付畀,在我殿下,四百年宗社安危,在我殿下,億兆生靈之係望,在我殿下,殿下於此,安可以有厭倦之意耶?若或以靜攝之餘,務在休養,勞心疲精,慮妨保嗇,則瑣事漫務,固不必一一留神,而至於經傳義理之講確,民國訏謨之討論,不唯無妨於保嗇,實有大益於節宣頤養之方。雖以閭巷匹庶言之,閒居終日,無所寓心,則四體自不覺縱弛,神氣亦隨以萎苶,積久成習,駸駸然日就衰憊,而方寸之間,亦罕有舒暢愉悅之時。必也心有所用,身有所事而後,始可以收拾筋力,振發精神,而漸臻於淸明康强之域。伏願聖明,深念斯理,試自今日筵席,聞一奏對,則就其言而詳叩其可否,發一政令,則因其事而細詢其得失。聖意所在,則明白剖示,或有疑端,則反覆問難。每於燕閒之暇,或召接儒臣,或延訪群僚,或紬繹方冊,或詳確機務。以至閭里疾苦,稼穡艱難,人情物態,四方異聞,無不悉陳於黈纊之前,則聖學之將就,聖聰之開發,其效所及,固不可勝言。而今日得一善言,明日講一美政,益聞其所未聞,益悟其所未悟,愈久愈新,滋味漸生,其爲頤神適情,而有裨於天和之調養,又孰有大於是者耶?顧今國家之事,一毛一髮,無不受病,雖難以一一枚擧,而苟聖心,一加奮勵,則其所矯革,亦只是次第間事。唯願少垂澄省焉。上曰,所陳切實,當體念矣。出擧條奭周曰,今日悠悠萬事,莫有大於輔導春宮,成就睿德。前後臣僚之進言者,未嘗不以是爲第一義,而我殿下,亦未嘗不樂聞而嘉納之矣。及其夷考於施措之間,則書筵之間斷猶舊也,宮僚之數易猶舊也,輔翼之具,誘掖之方,其疎略亦猶舊也,聖意豈或謂睿齡尙在幼沖,典學猶可少緩耶?古人小學之敎,蓋始自能食能言之初,若曰,今日不學,猶有來日,則寸陰虛度,固已可惜,而智慮漸開,習尙漸憒之後,扞格妨奪之患,安知無十倍於今日者乎?況講對旣曠,賓僚罕接,深宮燕息之時,所朝夕左右者,惟宦寺·阿保耳,規箴之言,何從而聞之,逸游之習,誰得而防之?侈靡玩好之具,鄙俗導諛之語,又安知不浸漬漸染於耳目耶?先入之言,一錮于中,匡救矯拂,爲力愈難,聖念若及於此,則其所以用力於早諭之方者,必不容晷刻虛徐矣。祁寒盛暑之輟講,本非古典,而至於春坊之無時召對,尤無妨於保嗇之節。春坊之臣,固宜以此,頻頻仰請於停講之時,而屢朔之間,寂然無聞,以至秋候垂半,新涼已生之後,亦未嘗以開講爲請,致勤聖敎之提諭而後,始乃循例入稟,誠甚慨然。講對今旣設行,自當連爲開筵,而此後雖値寒暑,亦勿如前久撤。山林宿德之士,草野懷器之人,俱當旁招廣求,以資其薰陶輔養,兩坊賓僚之任,固宜十分竗選,而旣得其人,亦必須久於其職。伏見近日宮僚,多以在外蒙遞者,窮經讀書之士,未必獨在於京輦,而遐土疎逖之人,往往多樸厚率直,不爲媕妸者,窮閻遐陬之幽隱疾苦,亦可以因此登聞,何可以其在外之故,俾阻於陪講之列乎?亦願申飭銓曹,另加愼擇於宮僚之除,而鄕居人中,有聞望者,待窠加意收用,旣除之後,必令趁期上來,使之行公。凡係賓客春坊,非有不得已之實故,俱勿輕許遞易,如賓客相見禮時,春坊之未及備員者,尤無可遞之義。自今以後,俾勿以此煩稟,務令各久其任,以責其啓沃之效。殿下尤宜以義方之訓,遇物之誨,申申於燕閒進見之時,以至起居飮食之際,必皆兢兢致愼,毋或有一毫疎忽,實宗社生靈之大幸也。上曰,所陳出於悃愊,實爲感歎。分付銓曹,竝爲採施,俾有實效,可也。出擧條奭周曰,伏見日前傳敎,有畿輔軍錢停退條,限明年仍停之命,外此可以紓力者,又令商確聞奏,十行綸言,惻怛懇摯,若保如傷之惠澤,不啻浹人髓,聖敎之下,孰敢不感激銘頌,思所以究宣其萬一乎?竊念今年穡事,雖不至如去歲之失稔,而遠近諸路,潦旱不齊,非時霖雨,尤妨晩穀,有未可保其均登。至於歉荒洊經之邑,饑羸甫起,呻吟未絶,譬如大病新起,元氣全脫,勞復之症,九死一生。藉令幸而遇大有之歲,若竝督以新舊之逋,則惟有散而之四而已。今玆優恤之敎,誠足以固結民心,俾獲安堵,而湖西洊歉之形,與畿甸無異,恐不容無一視之典。目今國計之枵然,非不可悶,而國依於民,有民然後有國,民情所繫,它何暇顧?況民力旣紓,邦本漸固,目下雖若少損,久計必當有裕。若民不聊生,流亡且盡,則國計亦安所可充耶?今歲寬民之政,決不可拘循常例。竊謂湖西經災之邑,亦當依畿甸例施行,而竝令道臣,就兩年積欠當捧條中,商度區別,可蠲者直請蠲蕩,可停者退年仍停。雖不得不捧者,亦許從寬展限,或竢今秋之畢獲,又或限明年麥熟,徐徐徵收,然後庶可使德意均覃,而溝壑餘喘,有所恃以奠其居矣。且念兩年冬春之間,輦轂咫尺之地,載路殍殣,驚心慘目,實是近古之所罕有。近日則雖比前稍息,而濱死幼穉之啼呼行乞者,猶往往有之,其爲絶矜,尤非强壯者之比。行乞遺棄兒收養之法,創自先朝癸卯字恤典則之書,至今爲金科玉條,而近來有司之臣,慮其虛實之相蒙,多不着意擧行,遺棄兒收養者,間或有一二塞責,而荒年行乞兒,則無論京外,絶未聞有收養之擧,竝與定式本意,而茫然不知者多矣。無實徒費之弊,固宜詳核禁斷,豈可因此而竝廢昔年已行之良法,致令惠澤壅閼而不究乎?亦願另飭攸司,一依典則遵行。而行乞收養,本以麥秋爲限,今年則雖已過時,荐饑之餘,死亡旣多,不可無格外愍恤之政。其中最無依絶可矜之類,令五部着實搜訪,牒報賑廳,或給付自願之人,或自該廳,限秋穀畢登前留養,其中無衣者,亦依典則定式,量宜造給。亦以自今後申明舊典,惕念擧行之意,知委諸道,期令方域之內,無一孩提之不得其所,則亦可爲迓和祈永之一助矣。上曰,湖西軍錢停退及蠲蕩事,令道臣具意見狀聞施行,而遺棄兒收養事,分付該廳,惕念擧行,可也。出擧條奭周曰,裁抑近習,乃我朝相傳之家法,而我先朝詒燕之謨,尤嚴於是。凡在貂璫之列,掖庭之屬,趨走掃灑,出納文書之外,無一敢干於朝政者,卽今日廷臣之所共仰覩而欽誦者也。挽近以來,此輩之小心屛息,漸異於前,跳踉橫肆之跡,往往有喧藉於聽聞者,其爲隱憂,誠不容言。況我殿下,深居九重,罕接臣僚,其供奉使令,朝夕昵近於左右者,唯此輩耳。苟不能隨事嚴束,隨犯痛懲,而或示以寬容假借之意,則其乘時逞臆,又將何所不至哉?先正臣李珥,告我宣廟曰,使貂璫之輩,嚴畏士大夫,然後可以永守先王家法,旨哉言乎。臣於昨冬,伏見輔相之臣,以一官寺事,迭相論奏,而竟靳處分,竊恐從今以往,此輩將益無嚴憚士大夫之心矣。臣又伏聞近日,中官·掖隷,有以擧行駭妄爲罪目,而蒙刑配之典者,威斷赫然,庶足以警一勵百,而有司之臣,不得與聞於盤覈之際,情犯之詳,猶未及昭布掀露,臣竊謂處分雖嚴,尙欠於明白洞快,而恐未盡於防杜後弊之道也。朱夫子嘗以宋孝宗,覈近習漏洩文字之罪,而拘於親寵,不能痛治,有所陳規,此輩所犯,豈但漏洩文字而止哉?先從已現發者,不可不到底窮覈,加倍嚴懲,明示罪犯,以破衆惑,而此後則尤願以啓寵爲深戒,干恩徼倖之言,毋令敢得進於前。此輩有犯者,亦竝隨其輕重,出付法司,一斷以三尺之律,以昭平明之治,以杜縱恣之漸,是臣區區之望也。上曰,抑近習事,卿言好矣。予當服膺,而卿亦隨事指陳,無廢宮府一體之義望也。出擧條奭周曰,伏見日前下敎,有持平權秉德屛裔之命矣。其疏措語,殊甚荒雜,所論漕轉一款,全不識法意所在,國初流來之彝典,謂之以壬辰間創設,外此事實,率皆差爽,名以臺章,亦云羞恥。且近年以來,奸細之民,窺覘利竇,圖破漕倉,往往有喧藉于聽聞者,今玆處分之聖意,臣豈不仰認,而第念臺閣事體,與他自別,無論其言之爲可爲否,其人之爲賢爲不肖,官以諫名,則必加優容,非但古昔徽規,卽是我朝家法。臣尙記年前,有一臺臣,以田土訟辯之事,陳章論列,至於侵斥決訟之重臣,張皇搆捏,語多駭妄,我先大王,悉燭其挾雜架鑿之狀,特下絲綸,辭敎截嚴。而及其罪名勘斷之際,屢回思量,仍敎近臣曰,其人固無足言,而所顧惜者其官也,遂命止解其職。臣以其時記注之職,躬聆聖敎,至今不敢忘矣。況今言路之不闢,實爲目下憂端之最,今番處分之後,遠外驟聞者,或未細諳實狀,而只相傳播,以陳疏臺臣之重,被行遣云爾,則其爲言路之害,恐亦不細。臣謂權秉德屛裔之典,特加參酌,只令鐫斥其職,亦足以薄示懲罰,而無損於優假言官之美規,故敢此仰達矣。上曰,權秉德事,雖曰臺言謬規云云,大欠敬謹,所以有處分矣。然而卿言如此,從當更有商量矣。出擧條宗薰曰,臣以萬萬無似之賤,承萬萬匪分之命,豈或有一分冒承之望,而微誠未格,敦飭愈勤,左右迫塞,回旋不得。唯有前席面懇,庶或爲萬一祈幸之道,而非肅命,則無以面懇,故不獲已冒沒呈身,惶懼恧蹙,實不知措躬之所矣。當今日艱虞之會,求鼎席協贊之人,而如臣空疎拙劣,濫廁其間,毫無裨補,竟速僨誤,則其於國事何如哉?臣之終始力抗,死不敢當者,斷斷非爲一身之私耳。伏願亟加三思,早賜斥退,改授夢卜之賢,是臣區區之祝也。宗薰曰,臣何敢見職自居,猥有論奏,而憂愛之誠,自有不能已者。今日臣等之登對,適在於新成之殿閣,而此卽我列聖朝視朝常衙之所也。今日重新,有以仰我殿下堂構塗艧之聖意。追先而監于憲,踐位而行其事,湯德日新,周命維新,永奠無疆之基筮,自今萬億維年,區區善頌,惟在於此。宋臣范祖禹之言,欲法堯·舜,當法朝宗,臣敢以法朝宗三字,爲殿下獻。左相纔以勉聖學輔睿德,有所仰陳,其言懇懇,卽臣之所欲言者耳。固今日大本急務,固無過於睿德成就,其所以成就之本,又在於殿下身敎物誨之勤。講筵則課日頻御,講磨經傳,用示典學之道,臣隣則以時召接,討論事務,俾知勤政之要,則在殿下自治之方,裕後之謨,將兩得之矣。昔程子論沖年輔養之道,以爲宜選賢德,以備講官,陪侍宿直,陳說道義,所以涵養氣質,薰陶德性。又請內侍·宮人,皆選老成厚重之人,不使侈靡之物,淺俗之言,接于耳目,此誠切至之論也。若使程子,今日立朝,亦必以此言進殿下,可不動聽而亟行之乎?臣以爲宮官,必極選而久任,毋徒作通擬升進之階,勿輕許辭遞遷易之路,以責實效,桂坊官,亦必端方讀書之人,廣選薦授,俾與顧問之列,毋令挾冊具員而止,則必有其益。至於燕處深嚴,俎豆嬉戲之地,所以立規範而戒逸樂,尤當致勤而毋忽。殿下所奉受於昔日者,亦惟在於勤講學親賢士,今日所當仰述者,又豈外此乎?伏願深留聖意焉。上曰,所陳切實,憂愛之誠,溢於言外,深所感歎。當體念而服膺也。出擧條宗薰曰,顧今百度俱弛,衆瘼皆痼,難以一二數,而先從最棘而言,則民生殿屎,邦本杌隉,誠有朝夕莫保之虞。爲今日計,唯當汲汲懷保,如救焚溺,而近民之官,必得其人,然後惠澤施措之所宣布,得以究達,奸猾豪右之所侵剝,可以鋤戢。寬得一分,民受一分之惠,行得一事,民獲一事之利,此所以目下紓急之務,亶在於愼擇守令矣。量才擬授,銓曹之事也,考績黜陟,方伯之責也,內外相須,彰癉兼擧,然後始可見實效。然擇守令,亦有其要。倖門不杜,則善治不可見,仕路不淸,則良才不可得。倖門一開,如潢汙之橫決,仕路旣淆,如稂莠之驟茁,賈豎佩符,復安知撫字之爲何事乎?鑽刺得官,所營者椎剝,以爲妙計耳,爲方伯者,又從而闔眼帖耳,徒爲循私弭怨之歸,如是而民何以聊生乎?臣故曰,杜倖門爲淸仕路之本,淸仕路爲擇守令之本,而嚴殿最,又其要也。肅廟朝,嘗作代柱帖,列錄褒啓守令,仍令銓曹,抄出書入,又嘗下敎,守令之殿最居下者,永不敍用,切勿擧論於年例歲抄,英廟朝,又有續代柱帖。列聖朝勤於求人,嚴於立法,有如是矣。繼自今嚴立規制,飭勵內外,屛絶僥倖,澄淸仕籍,以爲永遠收效之地,誠不可緩,故敢此仰達矣。上曰,卿言切中時病,分付銓曹,與各道道臣,惕念對揚,可也。出擧條宗薰曰,日前批敎有曰,民窮財竭,此固今日上下大小所共憂者,而殿下已命之矣。財者民命也,財竭而民不窮者未之有,民窮而國可安者未之聞也。周官一書,半論理財,而不言取民,故自古論財者,不言生財,而只言節用。蓋天地所生,止有此數,不在此則在彼,非節用則更無裕財之道矣。司馬光,嘗論節省,以爲雖南郊事天之禮,牲帛之外,儀仗之類,皆可減也,上自乘輿服飾,下至親王公主婚嫁之具,亦可省也,古人之言,蓋如此矣。今欲行節約之政,則上下內外,同心協謀,凡無益不急之需,一切除減,雖於經尙恒例之中,稍屬豐豫侈靡者,取次損略,則一事二事,自當有補於民,有補於民,則自當有益於國,此在我殿下立志定規矣。臣竊以爲,新作主第,過於侈大也。臣固知聖上止慈之念,非出尙侈之意,而間架太廣,力役太煩,有踰古制,且非其時。若曰費出內藏,不煩經用,則有大不然。財出於民,豈有二源哉?今雖後時,言之無及,而苟欲裁損,豈無其道?且出閤不遠,雖衣食器用之微,勿近奢麗,務從儉約,則實爲錫福之本,非但爲節費而已。昔在宣廟朝,東陽尉主第淺露,與鄰舍相臨,賜薍簾以障之,不許增葺。今其第尙在,此豈非今日所可仰法乎?深加聖意,是臣區區之望也。上曰,主第事,所陳甚好,予方感愧之不暇也。出擧條宗薰曰,抑近習嚴宮禁,卽我朝家法也。宦妾·僕隷,操束極嚴,守門閤供灑掃之外,不敢一毫踰濫,逮至先朝,尤加嚴正,此輩之謹愼畏縮,外人亦皆覩聞而欽誦矣。挽近漸不如昔,闕庭出入,街路呼唱,幾與朝紳無別,因事出外,則往往有憑恃驕橫之習,至於張妓樂猝吏隷,有駭聽聞。掖屬從以放肆,攀援宮妾,圖占任役者有之,閭巷無知之類,亦不無夤緣希覬之漸,有識憂歎久矣。雖以近日秋曹刑配之掖隷,藥院啓汰之醫官事觀之,亦足見法紀壞而變怪多,防微不嚴,則末流之弊,有不勝言。臣謂止於刑配·啓汰,可謂太寬也。凡若此類,必須痛加裁抑,隨其現發,施以加倍之律,然後方可以少有懲畏矣。宮禁事有不敢知,而觀於閹寺,亦可類取。諸葛亮論宮府一體有曰,宮中之事,事無大小,悉以咨攸之·禕·允,魏楊阜爲少府,欲疏省宮人,問其數於御府吏,吏以禁密對,阜怒杖之曰,國家不與九卿爲密,反與小吏爲密乎?此皆知周官法度者也。一內外均疎昵,卽出治之本,信不可忽也。宣祖朝,以內番宦官之猥衆,命減其半,常不與接言語。上乳母有所干請,不許,且責其僭乘屋轎,乳母步還其家,聖祖治內之嚴如此,政宜鑑法。伏願留念焉。上曰,卿言款曲,出於無隱,予亦當留心於有改無勉之義矣。出擧條上曰,大臣就座,諸宰奏事。羲甲等曰,別無可奏之事矣。穆淵曰,玉堂所懷奏之。東奎曰,無所懷矣。穆淵曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
藥房口傳啓曰,太廟閟宮展謁,吉日已屆,仗衛方戒,而入此月來,晩潦浸滔,殆乎無一日不雨。濃雲倐散,雖或暫止,驟霏旋灑,仍又復霔,不可以卽見之乍晴,難必其俄頃之遂霽。肅敬之地,沾服已慮其失儀,保嗇之道,冒濕尤妨於節宣。臣等職忝保護,下情不勝憧憧,玆敢仰籲。伏乞特寢成命,更爲擇吉,於禮無少妨,且多已例,惶恐敢啓。答曰,知道。
趙秉常啓曰,行大司憲鄭基善未肅拜,執義金鼎集,掌令黃·趙錫龜,持平尹致秀·李明迪牌不進,監察茶時之意,敢啓。傳曰,知道。
朴永元啓曰,弘文提學李翊會,旣入闕中,不爲肅謝,直爲出去,事甚未安。推考,何如?傳曰,允。
又啓曰,行副提學朴晦壽再牌不進推考傳旨,今方捧入,而館錄命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學朴晦壽牌不進推考傳旨,今方捧入,而館錄命下,已至經宿,如是違牌,事甚未安。更爲牌招,何如?傳曰,允。
又啓曰,行副提學朴晦壽再牌不進推考傳旨,今方捧入,而館錄命下,已至經宿,連事違召,極爲未安。所當更請牌招,而係是一日三牌,何以爲之?敢稟。傳曰,更爲牌招。
朴永元,以弘文館言啓曰,新除授副應敎洪祐順,卽爲牌招察任,何如?傳曰,允。
又以弘文館言啓曰,新除授校理李是遠,時在江華地,經筵入番事緊,請斯速乘馹上來事,下諭。傳曰,許遞,前望單子入之。
校理前望單子入之,李在鶴落點。
以副應敎洪祐順牌不進罷職傳旨,傳于朴永元曰,只推。
以執義金鼎集,掌令黃·趙錫龜,持平尹致秀·李明迪,獻納洪祐喆,正言李㙽牌不進罷職傳旨,傳于趙秉常曰,只推。
朴永元,以吏曹言啓曰,因咸鏡監司權敦仁狀啓,永興府使洪遠謨,端川府使林亨壽,以掃墳事,受由歸家,而顧今秋務方殷,糴政將始,此時一日暫曠,極爲可悶,令該曹催促下送事,允下矣。自臣曹催促,則永興府使洪遠謨,端川府使林亨壽,俱以身病猝重,不得下去云。雖未知病勢之如何,而狀請催促之下,謂有身病,不卽下去,事體所在,誠極未安。竝罷黜,何如?傳曰,允。口傳差出,催促下送。
吏曹口傳政事,以李鎭華爲永興府使,李敏敎爲端川府使。
吏曹口傳政事,以李繼在爲禁府都事。
朴永元,以禮曹言啓曰,因藥房口傳啓辭,廟宮展謁,更爲擇吉事,命下矣。展謁吉日,令日官朴周煥,更爲推擇,則今八月十九日·二十八日俱吉云,何日定行乎?敢稟。傳曰,十九日爲之。
又以奎章閣言啓曰,守宮檢校直閣李嘉愚,以有頉改付標矣。所帶檢校之任,減下,何如?傳曰,允。
李穆淵,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
義禁府啓目,濟州前牧使韓應浩原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付。啓,依允。
掌令黃疏曰,伏以臣,自被彈言,便成僇人,杜門息交,鏟跡鞱影,謝絶人事者,已十數箇月矣。向奉行臺恩命,慙懼交中,輒卽逡巡,不敢冒膺,及承置對之命,猥陳輸情之供,嚴誅不降,恩飭反侈。臣復欲逡巡乎,則義分是怵,苟欲冒膺乎,則情勢難强,不知所以自處之道矣。不意玆者,掌憲除旨,又下於蹙伏之中,臣滓穢自在,旣無進身之望,惶懍轉甚,益無措躬之所也。噫,臣門寒族單,性狷器淺,倖竊科第,濫廁淸顯,此莫非我殿下陶鑄之澤耳。臣惟以趨走承使,殫竭奉公,爲涓埃之報,塵刹之奉,抱此一念,耿結在中。昨年春,猥膺湖右按廉之任,奉命怵惕,臨事戒愼,隨聞殫錄,據實直陳,而威不足以彈壓奸濫,識不足以鉤覈幽隱,自知紕繆之必多,惟俟譴罰之是加。彈駁之言,果發於司直之地,臣撫躬循省,滿心慙恧,顧安有分疏之計哉?第臺章中所論列者,凡四節句語,而其第一節中,鄙陋荒雜四字,卽臣着題語也。是實自取,其誰敢尤?其下三節,則有不得不包羞忍恥,逐條而陳辯者。夫監賑張樂,是何等妄擧,臣雖昏愚,豈不識此箇事體乎?臣於公州露蹤也,適値道臣畢賑之宴,邀臣赴席,與共志喜,張樂之云,其此之謂耶?若以謂賑政雖已了勘,繡役姑未完竣,不必爲讌飮之擧云爾,則受而爲過,悔亦何及?若其褒貶倒置之說,臣誠不知其何所指也。褒貶之稱停與否,臣則躬探於五六朔之間,而尙不敢自信,臺臣則耳得於三百里之外,而其何能直判乎?此在公論,不必多辨,而至於賂物云云,卽爲人臣奉命者一日不可冒之辱也,百世不可洗之恥也。旣以傳授等說,爲之題目,則傳之必有其處,授之必有其人,而臺臣,亦必有明知灼聞,正宜一一指摘,使當之者無所逃罪,聞之者有所取信,而不此之爲,泛謂之衆目莫掩,所謂衆目,果是何樣人耶?究其用意,則專在於鉗制,而觀其遣辭,則反涉於囫圇。此雖急於擠陷,不暇計量,獨不念人心之無以厭服乎?今雖欲自拘司敗,仰請辯覈,而第其對質無所,惟當抱此冤鬱,自靖而止耳。但念臣家,世守淸白,未嘗爲人嗤點,至於臣身,墜辱至此,私心痛隕,寧欲無生。以公則辱君命而辜委畀之意,以私則忝家聲而受至醜之目,臣更以何顔,彯纓束帶,揚揚於班聯之間,重貽淸朝士大夫之羞乎?且況專對有命,往役義重,何敢爲規避之計,而其職至峻,其責甚大,視持斧按廉,亦自懸然。按廉之役,尙此僨誤,專對之任,尤何堪勝?玆敢畢暴情實,仰瀆崇嚴。伏乞聖慈,將臣實兼職名,竝賜鐫改,仍命攸司,刊臣姓名於朝籍,以謝人言,以安微分焉。臣於自訟之章,不宜贅他,而事適當着,義難終默,謹玆冒昧而附陳焉。夫人主導率之政,莫先於廉恥,人臣敷納之道,莫要於誠實,尙廉恥所以勵名檢也,懋誠實所以祛浮華也。近來三司之陳章疏者,無所尾附,則不許捧入,院規卽然。而其有陳疾病而乞解者,有辭華要之職而蘄免者,此則猶可以罄竭底蘊,極論事宜,上可以補君德,下可以裨朝政,至若遭罹緊重,情踪危蹙,而不獲已陳籲,則設或刺口論事,尙懼分義之猥越。喉院則不諒處義之如何,言事之當否,只據院規而進退之故,急於陳情,期於徹聰,則不得不略略構說,草草塞責,是直爲文具而已,烏足謂言事也哉?以外面則有傷於廉恥,以裏面則有欠於誠實,名檢由是而將虧,浮華由是而漸勝,不幾近於導之使然乎?院規本意,必不如是,而今成格例,有若莫可違越者然。臣謂改定節目,稍存分數,則其在尙廉恥懋誠實之道,庶或爲一助。伏惟殿下,勿以人廢言,而亟垂財察焉。臣無任云云。省疏具悉。事屬旣往,而論者今又不在,何須更提,重傷忠厚之風乎?況往役義重,豈可一向逡巡?末段所陳,自有深義,不可輒改。爾其勿辭察職。
上在慶熙宮。停常參·經筵。
趙秉常啓曰,行大憲鄭基善,執義金鼎集,掌令黃·趙錫龜,持平尹致秀·李明迪未肅拜,監察茶時之意,敢啓。傳曰,知道。
朴永元啓曰,行右承旨李恒權,左副承旨李景在,右副承旨李穆淵,今日不爲仕進,竝卽牌招,何如?傳曰,允。
趙秉常啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
朴永元啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
朴岐壽啓曰,藥房提調·副提調,持湯劑來待矣。傳曰,封入。
朴永元啓曰,行副提學朴晦壽三牌不進推考傳旨,今方捧入,而館錄命下,已至經宿,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行副提學朴晦壽牌不進推考傳旨,今方捧入,而館錄命下,已至多日,連事違召,誠極未安。更爲牌招,何如?傳曰,允。
以左副承旨李景在,右副承旨李穆淵牌不進罷職傳旨,傳于趙秉常曰,只推。
趙秉常,以吏曹言啓曰,今此儲慶宮秋享祭大祝,前佐郞河錫洪塡差,而時無職名,令該曹口傳付軍職,何如?傳曰,允。
兵曹口傳政事,副司果單河錫洪。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
領議政沈象奎箚曰,伏以臣之冒叨藥院之任,今已周歲,而又數月矣。保護之地,義當筋力自效,苟非疾病甚苦,不敢不隨時趨簉,以伸起居瞻覲之誠,而經夏傷暑,氣血益以凋耗,時常頓綴,最不耐作動,比久患痞數,遺泄又間苦,方其增劇,殆將朝暮殊盡。屢次診筵,多不能進身,以至湯劑議定,亦不得備員,事體苟簡,惶懼彌切,不惟虧分之罪,合被重譴而已。旣往未免如此,來後預難自力。玆敢短箚陳籲,仰祈遞改。欲望聖慈,特賜鑑諒,亟許矜允,不勝千萬望幸之至。取進止。答曰,省箚具悉卿懇。藥院之任,今姑許副。仍傳于趙秉常曰,此批答,遣史官傳諭。
上在慶熙宮。停常參·經筵。
自午時至申時,灑雨下雨,測雨器水深三分。
進御加味君子湯,明日停止,自再明日煎入事,榻前下敎。
趙秉常啓曰,行大司憲鄭基善,執義金鼎集,掌令黃·趙錫龜,持平尹致秀·李明迪未肅拜,監察茶時之意,敢啓。傳曰,知道。
朴岐壽啓曰,藥房提調·副提調,持湯劑來待矣。傳曰,封入。
李景在啓曰,行副提學朴晦壽牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,行副提學朴晦壽再牌不進推考傳旨,今方捧入,而館錄命下,已至多日,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹郞廳來言,端川府使李敏敎,兩司不備,不得署經云。除在外外,未肅拜人員,竝卽牌招,以爲署經之地,何如?傳曰,允。
趙秉常啓曰,明日動駕,兩司侍臣,當爲進參,除在外外,未肅拜人員,竝待開門牌招,何如?傳曰,允。
傳于李穆淵曰,明日出宮內門路,以廣達門爲之。
獻納洪祐喆啓曰,臣年旣蒙騃,識又蔑劣,淸朝耳目,本不近似,而納言除旨,有隕自天。召牌屢降,逋傲是懼,雖不敢不冒沒出肅,而合啓中,有區區私義之不容隨參者。前後如臣情地者,以此引避,擧蒙體諒,臣何敢晏然冒據於臺次乎?請命遞斥臣職。答曰,依啓。
持平尹致秀啓曰,臣言議風裁,本不合於淸朝臺閣之任,而伏奉持憲除旨,署經有命,召牌儼臨,臣且惶且感。義分是懼,雖不得不章皇出肅,第於合啓中,有私義之不可聯參者。前後如臣情地,輒蒙恩諒,今臣處義,宜無異同。請命遞斥臣職,答曰,依啓。
李景在,以奎章閣言啓曰,守宮檢校直閣金鼎集,待開門牌招,何如?傳曰,允。
李穆淵,以備邊司言啓曰,卽見廣州留守金履載所報,則以爲,昨年本府句管關西小米三千九十七石零,海西小米一千石,嶺南大米一千五百石,雖不得不以賑糶移運,而此穀卽是散置各道,取耗支放者,到今還充,在所不已。以本府營庫遺在丁銀中,限一萬兩貸下作錢,分送於各該道,以爲作穀,俾充本摠,而元銀則以本營之所收拾拮据者,漸次貿充爲辭矣。穀縮亟宜準充,銀貸的有報期,參諸事勢,不須靳持。特依所報許施,使之先爲從便作穀於嶺南,而關西之三千餘石,海西之一千石,則待明年漸次相換,以復元摠。至若銀價贏餘,使該府量宜區處,而庫留不可久曠,準報後形止,隨卽啓聞之意,分付該守臣。作穀事,一體分付於嶺南道臣,何如?傳曰,允。
又以備邊司言啓曰,頃因嶺南之全道荐歉,公作米,難以本色準給,故下送公幹,依年前公木代錢之例,使之分數代給,爲紓民力矣。卽見該監司徐憙淳所報,則枚擧東萊前府使朴大圭牒呈,以爲原納中六千石價,代銀以給,餘剩條錢,爲五萬九千兩云,而仍請區處矣。本道信需穀設置,專爲信行時斂民之弊,而挽近或多移劃,轉至割本,此係有時需用,而年復年減縮,誠極可悶。際有此剩餘之財,非但作爲實用之合宜,旣是倭供所剩,則以此補彼,名色亦好。令本道作穀添付於元穀,同爲糶糴,嚴其典守,永作嶺民備豫之資,何如?傳曰,允。
上在慶熙宮。停常參·經筵。
大駕詣宗廟,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。仍詣景慕宮,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
李穆淵啓曰,司僕寺內乘來言,捲簾,取稟。傳曰,捲三面。
趙秉常啓曰,行大司憲鄭基善未肅拜,執義金鼎集,掌令黃·趙錫龜,持平李明迪傳旨未下,持平一員未差,監察茶時之意,敢啓。傳曰,知道。
備忘記,天摩僉使朴大觀,山羊會萬戶文啓七下直,各長弓一張,長箭一部,片箭一部,筒兒一箇賜給。
朴岐壽啓曰,假注書李墩身病猝重,勢難察任,今姑改差,何如?傳曰,允。
李墩改差,代以金在根爲假注書。
金在根在外,代以曺錫亨爲假注書。
朴永元啓曰,行副提學朴晦壽再牌不進推考傳旨,今方捧入,而館錄命下,已至多日,連事違召,極爲未安。所當更請牌招,而係是一日三牌,何以爲之?敢稟。傳曰,更爲牌招。
朴岐壽啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,持平朴敏樹,獻納柳致明落點。
以大司諫金鼎均,正言李㙽,執義金鼎集,掌令趙錫龜·黃,持平李明迪牌不進罷職傳旨,傳于趙秉常曰,只推。
以掌令趙錫龜·黃,持平李明迪,正言李㙽牌不進罷職傳旨,傳于趙秉常曰,只推。
趙秉常啓曰,守令署經事,命下矣。大司諫金鼎均,正言李㙽,掌令黃·趙錫龜,持平李明迪,旣有只推之命,與大司憲鄭基善,新除授持平朴敏樹,獻納柳致明,竝卽牌招,以爲備員署經之地,何如?傳曰,允。
傳于朴永元曰,發遣吏郞,諸執事淸齋與否,摘奸以來。
傳于朴岐壽曰,政官牌招開政。
朴岐壽啓曰,吏曹判書朴綺壽,參判李志淵,參議金興根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
朴岐壽,以吏批言啓曰,內醫院都提調,今當差出,而無故大臣,只有二人,以二望擬入之意,敢啓。傳曰,知道。
有政。吏批,判書朴綺壽,參判李志淵進,參議金興根式暇,行左承旨朴永元進。啓曰,副提學今當差出,而擬望之人乏少,承旨及外任,竝擬,何如?傳曰,允。以金弘根爲副提學,朴齊明爲戶曹參議,洪奭周爲內醫都提調,吳基默爲工曹佐郞,洪秉箕爲司圃別提。
兵批,判書沈能岳,參判李基栽,參議李毅遠病,參知朴榮顯入直進,右副承旨李穆淵進。護軍朴晦壽,副司直李是遠·尹致秀·洪祐喆,以上竝單付。
朴永元,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之
又以奎章閣言啓曰,大駕今已還宮,守宮檢校直閣金鼎集,依定式減下,何如?傳曰,允。
趙秉常啓曰,卽者義禁府都事來言,今日動駕時,駕側鳴錚罪人鄭履善等三人,移送秋曹云矣,敢啓。傳曰,知道。
朴永元,以弘文館言啓曰,副應敎洪祐順,旣有只推之命,卽爲牌招察任,何如?傳曰,允。
以副應敎洪祐順牌不進罷職傳旨,傳于朴永元曰,只推。
李穆淵,以兵曹言啓曰,今八月二十日,文臣朔試射日次,而毓祥宮秋享祭齋戒相値,不得爲之之意,敢啓。傳曰,知道。
行副提學朴晦壽疏曰,伏以本月十五日賓筵,大僚仰請館錄,仍有副提學差出行圈之命,而銓曹,以臣舊擬,循例檢入,至蒙恩點,繼以天牌踵臨,榮動閭里,臣於是,驚懼恧蹙,莫省攸措。噫,匪人濫官,是謂麟楦,五色彪外,非不觀美,形似而德枵,名冒而實舛,卽假作而虛設也。淸朝官人之政,雖在閑漫,不容若是。況玆玉署長席,資啓沃備論思,煥黼黻之猷,賁笙鏞之治,自是學士極選,亦係儒者至榮。苟非淸名雅望,經術文章,如古陸贄·范祖禹者流,莫或居之,而國朝館制,副提學,倣古直學士之銜,比侍讀檢討之職,選法尤嚴,故未嘗隨闕輒塡,卽寓不備惟人之義,其淸且峻,有如是矣。臣是何人,乃敢當此?顧臣碌碌悾悾,卽一賤品耳。以才則離奇擁腫,不中規矩,以學則四十五十而無聞焉已矣。策名來十數年間,徒藉世蔭,猥蒙洪造,內外揚歷,罔非踰濫,偸榮昧進,一復一日,每自循省,惶汗透衣。今乃以臣而又叨見職,是以杯坳之小,而受江漢之水,駑駘之蹇,而追騄駬之步也,是奚但不能而已?其將有溢覆蹶仆之患。此臣所以逡巡踧踖,有若前有阻而後有挽,不敢爲冒進之計者也。然此但就臣私義而論耳。臣之曾叨館銜,寔出特除,館銜之不由圈者,毋得與聞圈事,故規卽然,雖在參座,猶皆引避,矧此主圈之地乎?前後如臣處地者,叨是職而有是命,擧皆援例陳暴,輒蒙體諒,今臣去就,尤無可議。以私而不合僥據,以公而自在應遞,則不待臣費辭煩複,而當有以處之耳。屢違召命,祗增惶隘,玆敢猥列衷懇,仰瀆崇嚴。伏乞聖慈,俯垂鑑諒,將臣新授職名,劃卽鐫削,以重圈事,以安私分,不勝大願。臣無任云云。答曰,省疏具悉。所請依施。
甲午八月十九日卯時,大駕詣宗廟·景慕宮秋展謁擧動入侍時,行都承旨朴岐壽,行左承旨朴永元,行右承旨李恒權,左副承旨李景在,右副承旨李穆淵,同副承旨趙秉常,假注書李墩·金洙根,記事官曺雲承·洪說謨,檢校直閣徐萬淳,檢校待敎趙斗淳,待敎金學性,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房提調金蘭淳,副提調朴岐壽進前奏曰,侵早勞動,聖體,若何?上曰,一樣矣。至廣達門外,通禮跪啓請降輿乘輦,上降輿乘輦。由建明門出興化門,進發至宗廟大門外,通禮跪啓請降輦乘輿,上降輦乘輿,入廟門仍詣齋室。展拜時至,上改具冕服,至東神門外,岐壽進圭,上執圭,入就板位,行四拜禮訖。命侍衛軍兵來待于西神門外,賤臣承命出傳。上入殿內,各室奉審訖,由西神門出。岐壽曰,殿門自此稍間,步輦待令乎?上曰,置之。仍步詣永寧殿,入就板位,行四拜禮,各室奉審如上儀,出殿門釋圭,岐壽跪受。領議政沈象奎,左議政洪奭周,右議政朴宗薰進前奏曰,展拜禮成,勞動旣多,聖體,若何?上曰,一樣矣。上乘輿還御齋室,改具翼善冠·衮龍袍,乘輿出廟門外。通禮跪啓請降輿乘輦,上降輿乘輦。至景慕宮大門外,通禮跪啓請降輦乘輿,上降輦乘輿。仍詣齋室,改具冕服,入就板位,行再拜禮,陞東階奉審室內訖。上曰,望廟樓,遣承旨奉審。上還詣齋室,改具翼善冠·衮龍袍,乘輿出宮門外,通禮跪啓請降輿乘輦,上降輿乘輦。回鑾至宗廟洞口,通禮跪啓請降輦,上降輦步過。通禮跪啓請陞輦,上陞輦,由興化門入建明門,至廣達門。通禮跪啓請降輦乘輿,上降輦乘輿,入廣達門,由興泰門還內。命出標信解嚴,諸臣以次退出。
上在慶熙宮。停常參·經筵。
藥房提調金蘭淳,副提調朴岐壽啓曰,廟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,行大司憲鄭基善未肅拜,執義金鼎集呈辭,掌令黃·趙錫龜,持平李明迪傳旨未下,持平朴敏樹在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而毓祥宮秋享祭齋戒相値,不得來會云矣,敢啓。傳曰,知道。
朴永元啓曰,左副承旨李景在,同副承旨趙秉常,今日不爲仕進,竝卽牌招,何如?傳曰,允。
朴岐壽啓曰,藥房提調·副提調,持湯劑來待矣。傳曰,封入。
傳于朴永元曰,禮房承旨馳詣受香諸處,奉審摘奸以來。
朴岐壽啓曰,假注書金洙根,身病猝重,勢難察任,今姑改差,何如?傳曰,允。
金洙根改差,代以金炳奎爲假注書。
朴永元啓曰,卽者檢閱曺雲承,以其親病,陳疏徑出,原疏以毓祥宮秋享祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
又啓曰,館錄爲之事,命下矣。新除授行副提學金弘根,卽爲牌招,何如?傳曰,允。
又啓曰,假注書曺錫亨,時無職名,令該曹依例付軍職,冠帶常仕,何如?傳曰,允
以大司諫金鼎均,正言李㙽,掌令黃·趙錫龜,持平李明迪牌不進罷職傳旨,傳于李穆淵曰,只推。
李穆淵啓曰,守令署經事,命下矣。大司諫金鼎均,掌令黃·趙錫龜,持平李明迪,正言李㙽,旣有只推之命,與行大司憲鄭基善,竝卽牌招,以爲備員署經之地,何如?傳曰,允。
以大司諫金鼎均,正言李㙽,掌令黃·趙錫龜,持平李明迪牌不進罷職傳旨,傳于李穆淵曰,只推。
李穆淵啓曰,守令署經事,命下矣。大司諫金鼎均,正言李㙽,掌令黃·趙錫龜,持平李明迪,旣有只推之命,與行大司憲鄭基善,一體牌招,以爲備員署經之地,何如?傳曰,允。
以左副承旨李景在,同副承旨趙秉常牌不進罷職傳旨,傳于朴永元曰,只推。
傳于朴永元曰,左副承旨·同副承旨許遞,前望單子入之。
承旨前望單子入之,金興根·兪星煥落點。
李穆淵啓曰,新除授同副承旨兪星煥,卽爲牌招,何如?傳曰,允。
傳于朴永元曰,吏曹參議有闕之代,前望單子入之。
吏曹參議前望單子入之,李景在落點。
禮曹,來十月初四日行宗廟冬享大祭親祭取稟,奉敎敬依。
朴永元,以禮曹言啓曰,永禧殿酌獻禮,待秋退行事,已有成命矣。酌獻禮吉日,以何間推擇乎?敢稟。傳曰,晦間擇入。
又以禮曹言啓曰,以永禧殿酌獻禮取稟草記,傳曰,晦間擇入事,命下矣。酌獻禮吉日,令日官朴周煥推擇,則今八月二十八日·三十日俱吉云,以何日定行乎?敢稟。傳曰,以二十八日爲之。
朴永元啓曰,行副提學金弘根牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于李穆淵曰,留院公事入之。
以檢閱朴齊憲·徐憲淳牌不進罷職傳旨,傳于朴永元曰,只推。
李穆淵,以兵曹言啓曰,今八月二十八日,大駕詣永禧殿,親行酌獻禮時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依太廟秋展謁例爲之。
又以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮秋享祭齋戒相値,不得設行之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
上在慶熙宮。停常參·經筵。
李穆淵啓曰,行大司憲鄭基善未肅拜,執義金鼎集呈辭,掌令黃·趙錫龜,持平李明迪傳旨未下,持平朴敏樹在外,監察茶時之意,敢啓。傳曰,知道。
又啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
朴永元啓曰,左副承旨金興根,今日不爲仕進,卽爲牌招,何如?傳曰,允。
朴岐壽啓曰,藥房三提調,持湯劑來待矣。傳曰,封入。
朴永元啓曰,三品官之毋得過三日循例請牌,曾有定式矣。戶曹參議朴齊明,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李穆淵啓曰,訓鍊大將趙萬永,因大臣筵奏從便往來事,坡州·長湍等地,今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將,禁將兼察事,命下矣。兼察訓鍊大將李鐵求,卽爲牌招聽傳敎,何如?傳曰,允。
朴永元啓曰,行副提學金弘根牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
以同副承旨兪星煥牌不進罷職傳旨,傳于李穆淵曰,只推。
李穆淵啓曰,同副承旨兪星煥,旣有只推之命,卽爲牌招,何如?傳曰,允。
以大司諫金鼎均,正言李㙽,掌令黃·趙錫龜,持平李明迪再牌不進罷職傳旨,傳于兪星煥曰,只推。
兪星煥啓曰,守令署經事命下,已至多日,尙未署經,事甚未安。大司諫金鼎均,掌令黃·趙錫龜,持平李明迪,正言李㙽,旣有只推之命,與行大司憲鄭基善,一體牌招,以爲備員署經之地,何如?傳曰,允。
又啓曰,行副提學金弘根再牌不進推考傳旨,今方捧入,而館錄命下,已至多日,連事違召,不卽承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
以大司諫金鼎均,正言李㙽,掌令黃·趙錫龜,持平李明迪牌不進罷職傳旨,傳于兪星煥曰,只推。
兪星煥啓曰,守令署經事命下,已至多日,尙未署經,事甚未安。大司諫金鼎均,正言李㙽,掌令黃·趙錫龜,持平李明迪,旣有只推之命,與行大司憲鄭基善,一體更爲牌招,以爲備員署經之地,何如?傳曰,允。
以左副承旨金興根牌不進罷職傳旨,傳于李穆淵曰,只推。
以戶曹參議朴齊明牌不進罷職傳旨,傳于兪星煥曰,只推。
兪星煥,以吏曹言啓曰,新除授成均館典籍金聲,除拜過限未肅拜,改差,何如?傳曰,允。
又以禮曹言啓曰,來十月初四日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初四日行宗廟冬享大祭親行時,永寧殿,遣大臣攝行事,知委,何如?傳曰,允。
又以奉常寺都提調·提調意啓曰,祭享所用秋等中脯,依定式,今八月二十一日始造之意,敢啓。傳曰,知道。
上在慶熙宮。停常參·經筵。
進御加味君子湯,自今日停止事,榻前下敎。
兪星煥啓曰,行大司憲鄭基善未肅拜,執義金鼎集呈辭,掌令黃·趙錫龜,持平李明迪傳旨未下,持平朴敏樹在外,監察茶時之意,敢啓。傳曰,知道。
朴岐壽啓曰,行左承旨朴永元,今日不爲仕進,卽爲牌招,何如?傳曰,允。
金興根啓曰,行副提學金弘根再牌不進推考傳旨,今方捧入,而館錄命下,已至多日,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學金弘根牌不進推考傳旨,今方捧入,而館錄命下,已至多日,如是違牌,事甚未安。更爲牌招,何如?傳曰,允。
以大司諫金鼎均,正言李㙽,掌令黃·趙錫龜,持平李明迪再牌不進罷職傳旨,傳于兪星煥曰,只推。
金興根啓曰,守令署經事命下,已至多日,尙未署經,事甚未安。大司諫金鼎均,正言李㙽,掌令黃·趙錫龜,持平李明迪,旣有只推之命,與行大司憲鄭基善,一體更爲牌招,以爲備員署經之地,何如?傳曰,允。
以大司諫金鼎均,正言李㙽,掌令黃·趙錫龜,持平李明迪牌不進罷職傳旨,傳于兪星煥曰,只推。
金興根啓曰,守令署經事命下,已至多日,尙未署經,事甚未安。大司諫金鼎均,正言李㙽,掌令黃·趙錫龜,持平李明迪,旣有只推之命,與行大司憲鄭基善,一體牌招,以爲備員署經之地,何如?傳曰,允。
李穆淵,以吏曹言啓曰,今此徽陵忌辰祭典祀官兼大祝,前正言鄭在鑑塡差,而時無職名,令該曹口傳付軍職,何如?傳曰,允。
兵批口傳政事,副司果單鄭在鑑。
李穆淵,以宣惠廳言啓曰,向以上納愆期事,筵奏定限申飭矣。其間或有畢納之邑,而多不免略干塞責而止,揆諸法意,萬萬駭然,至於大同錢結錢全未納邑,則決不可曲恕。淸安縣監李思默,山淸縣監李熙耇,竝爲先罷職,令該府拿問處之。永春則只結錢所納,不過數十兩而已,與全不納無異,該縣監金碩淳,亦爲罷職。原州則各樣上納,俱爲未納,所當一體請勘,而該邑交遞屬耳,其遲滯委折,發關該道,使之指一狀聞勘處。其外諸道未收邑守令,姑觀來月,無論米木錢布,如未準納,更當論勘之意,知委嚴飭,何如?傳曰,允。
李穆淵啓曰,吏曹郞廳來言,守令有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書朴綺壽,參判李志淵,參議李景在俱爲病不來,不得開政云,竝卽牌招,何如?傳曰,允。
又啓曰,吏曹判書朴綺壽,參判李志淵,參議李景在牌不進罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書朴綺壽進,參判李志淵牌招不進,參議李景在未肅拜,同副承旨兪星煥進。以愼尙欽爲典籍,羅啓南爲氷庫別提,金在獻爲永春縣監,黃鍍爲淸安縣監,朴穉圭爲山淸縣監,尹致翼爲禁府都事。
兵批,判書沈能岳進,參判李基栽病,參議李毅遠病,參知朴榮顯入直,右副承旨李穆淵進。以徐俊輔爲知事,鄭基一爲同知,安宅潤·曺萬振爲五衛將,吳光綵爲景福將,申泰羲·韓大爀爲宣傳官,李竣祜爲文兼。副護軍趙秉常,副司正曺錫亨。
李穆淵,以兵批言啓曰,本曹正郞權溭,身病猝重,屢度呈狀乞遞。宿衛重地,不可久曠,今姑改差,何如?傳曰,允。
吏批,再政。以李承憲爲兵曹正郞,李載信爲工曹正郞,李鳴遠爲景慕宮令,韓大爀爲監察,白成五爲造紙別提,李寅夔爲溫陵參奉。
李穆淵,以兵批言啓曰,昌德宮衛將金尙初,昌慶宮衛將閔永孝·黃履浩,俱以病難供職,呈狀乞遞。新除授潼關僉使崔奎遠老母,今年爲七十七歲,法不當遠離赴任云。椒島僉使吳德秀,以尙州補賑人,除拜本職,上來之時,猝得風病,時月之內,萬無登途赴任之望云。此與規避有異,竝改差,何如?傳曰,允。
兵批,再政。以朴來益爲訓鍊僉正,李俊秀爲司禦,張健柱爲椒島僉使,金命獜爲潼關僉使。同和單吳光綵。
以吏曹參議李景在再牌不進罷職傳旨,傳于李穆淵曰,只推。
李穆淵,以兵曹言啓曰,卽接昌德宮入直衛將辛東鉉牒報,則本宮內泰秋門東邊小松一株,拔根顚仆云,依例斫去之意,敢啓。傳曰,知道。
又以司僕寺一提調意啓曰,濟州前牧使韓應浩遞任,進上馬三匹,今纔上來,禾毛色別單書入,依例內厩立養之意,敢啓。傳曰,知道。
兪星煥,以義禁府言啓曰,淸安縣監李思默,山淸縣監李熙耇等,竝爲先罷職,拿問處之事,承傳啓下矣。李思默·李熙耇等,時在任所云,依例發遣府羅將,竝拿來,何如?傳曰,竝待待命拿囚。
上在慶熙宮。停常參·經筵。
李穆淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,行大司憲鄭基善未肅拜,執義金鼎集呈辭,掌令黃·趙錫龜,持平李明迪傳旨未下,持平朴敏樹在外,監察茶時之意,敢啓。傳曰,知道。
朴岐壽啓曰,行左承旨朴永元,今日不爲仕進,卽爲牌招,何如?傳曰,允。
朴永元啓曰,卽者副修撰鄭德和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又以弘文館言啓曰,下番闕直,事甚未安。修撰徐念淳,副修撰黃基安,竝卽牌招,以爲推移入直之地,何如?傳曰,允。
以大司諫金鼎均,正言李㙽,掌令黃·趙錫龜,持平李明迪再牌不進罷職傳旨,傳于兪星煥曰,只推。
兪星煥啓曰,守令署經事命下,已至多日,尙未署經,事甚未安。大司諫金鼎均,正言李㙽,掌令黃·趙錫龜,持平李明迪,旣有只推之命,與行大司憲鄭基善,一體牌招,以爲備員署經之地,何如?傳曰,允。違牌勿爲呼望。
行大司憲鄭基善,大司諫金鼎均,掌令黃·趙錫龜,持平李明迪,校理李在鶴,正言李㙽等啓曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條。外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案。令旨中前茅裕賊之敎,實是燭奸之禹鼎,照魔之秦鏡也。於戲,我先大王五晦筵敎,卽明諭御極後用舍進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之如對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章未伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答曰,不允。
行大司憲鄭基善,大司諫金鼎均,掌令黃·趙錫龜,持平李明迪,正言李㙽等啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主。待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後逆賊之供,而妖任埋凶之計,究其本則能賊也,逆範懷忍之兇,究其本則能賊也。特以兇頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案。旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,與憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人。黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨靑膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酌,一室之尋常倡和,推此可知。恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此。而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其父,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲之例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣。明謙之凶謀逆節,寔是亘萬古所無之賊也。身爲閫帥,刀割四字已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而刀割七字逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,刀割七字鉤覈之路,惟在此賊之盤問,而不可究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀?假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語。究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,快正邦刑。刀割十一行噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲鄙微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲口磔手臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身。製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常亂紀,從古何限,而豈有若此賊之窮凶絶悖者哉?且其所納爰辭,見促文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖扺賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟首獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之?鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不可晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日舍生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲乎磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,然卓之典,尙未夬施,神人之憤,容有極哉?向來追奪之擧,不足爲此賊之當律。況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑。則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽。有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡。入告出語,變㓜無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則刀割十八字分院兵助勢之策,湖南伯得差之願,無非極逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑。連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,刀割七字指卯日而擧事爲其云者,莫非做作妖言,煽動人心之計,而刀割七字十三日至凶之說,與鍾一,一而二二而一。似此今古所無之逆,不可只施治獄之常典。适·雲已行之例,不用於此兩賦,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文。刀割九字欲輸軍糧,則轉到南陽,凡爲群凶之指使,率皆挺身而樂赴。刀周十二字將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之大輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古所罕。鍾·振諸賊,雖已伏法,盤覈猶未有盡,情節尙多未究,治逆之法,豈容如是。噫,彼永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請永喆,更爲設鞫嚴問,期於得快,夬正典刑。噫嘻痛矣。亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今。攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃憯懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,此誠神人之所共憤,王法之所不貸也。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉?請黑山島物故罪人肇源諸子,亟施散配之典,金基厚,亟施追奪官爵之典。噫嘻痛矣。金基敍之罪,可勝誅哉?千妖萬惡,咸萃一身。自在韋布,作凶徒之奇貨,及占倖第,爲權門而輻轃,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,憯懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿情愈鬱。請楸子島荐棘罪人金基敍,亟令王府,設鞫得情,夬正典刑。噫嘻,宜學以卑微之流,賊憯慝之性,行己則巧佞,而善爲狐媚,發跡於陰邪,而養成虺毒。屢竊踰濫之職,而睯不知分,常蓄希覬之心,而急於射利,敢以嘗試之計,投呈凶憯之書。其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎憯之謀,公肆疑亂之流,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿情之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備。能事則戕人害物之天生宵小,伎倆則樂禍饕勢之世濟元惡。狡黠狠愎,自是家庭之傳龍,狐朋狗黨,看作淵藪之陰祕,蓋其世守龜·祿之悖論,爲賊立幟,凶圖逆節,所由來者久矣。特以門戶之爀舃,資歷之華膴,始也睿念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出汲城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺。執跡而誅心,沿流而溯源,則根柢於凶徒,愧儡於醜類,是可忍也,孰不可忍也?苟究巨憝,渠實爲首。國有三尺,萬剮猶輕,輿論愈久而愈激,義理由是而漸晦。如此敗倫斁理,蔑義圖亂之君讎國賊,決不可晷刻容貸於覆載之間。請放逐鄕里罪人李鶴秀,設鞫得情,夬正典刑。答曰,不允。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,永喆事,不允。肇源諸子,金基厚事,不允。金基敍事,不允。宜學諸子事,不允。李鶴秀事,不允。
行大司憲鄭基善,掌令黃·趙錫龜,持平李明迪等啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,〈潛〉售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢塘之比,指擬無倫,此爲渠罔赦之斷案。譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨。苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻痛矣。義理湮塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻痛矣。人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,蹤跡閃忽,而敢以前銜,出位陳章,憑藉論人,誣逼莫重,全篇旨意,陰慘叵測。至以人所不忍爲等句語,肆然說去,無所顧忌,君綱臣分,壞損無餘,輿憤久而益切,國言去而愈騰。聖批鄭重,處分嚴正,旣墜之倫彝復明,莫嚴之邦憲可正,而第其負犯至重,酌處及輕。悲疚之聖衷,雖不欲索言,憤惋之群情,實無以少洩。如渠愚闇之類,必不能獨辦,此不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。新除授持平朴敏樹,時在慶尙道安東地,請斯速乘馹上來事,下諭。答曰,申鼎朝等事,不允。申綱事,不允。睦台錫事,不允。尙度事,不允。下諭事,依啓。
大司諫金鼎均,正言李㙽等啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章未伸,輿憤莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸?渠之包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴。今不須更事贅陳,而蓋其醞釀,如此跳踉,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁慝,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥。而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻痛矣。尙度之罪,可勝誅哉?渠卽一鄕曲卑微之流耳,倖竊踰濫之職,而睯不知分,陰蓄希覬之心,而急於射利。出位陳章,旨意叵測,三人論列之際,誣逼於莫重莫嚴之地,全篇張皇,罔非觸犯。至若爲人所不忍爲等句語,恣意說去,極其陰慘,此豈今日臣子所可萌心發口,肆然登徹於殿下之庭哉?惟我孝明邸下,四載代聽,一心憂勤,八域臣民,莫不愛戴,政令施措,磊落光明,則渠何敢憑藉論人之疏,自陷誣犯之罪乎?言之臆塞,思之髮豎。何幸批諭鄭重,辭旨懇惻,燭幽明如日月,戢姦嚴如鈇鉞,人彝賴以不泯,君綱恃以不墜,臣等竊不勝欽仰萬萬,而惟輕之典,止於島配。固知悲疚之聖衷,亶出於不欲索言,竊恐關石之邦憲,從此而有所輕重。此非如渠愚蠢之品所可獨辦,不可但以荐棘而止。請楸子島荐棘罪人尙度,拿鞫得情,夬正典刑。新除授司諫朴升鉉,時在公忠道忠州地,獻納柳致明,時在慶尙道安東地,正言朴心壽,時在京畿始興地。請竝斯速乘馹上來事,下諭。答曰,不允,申鼎朝等事,不允。申綱事,不允。睦台錫事,不允。尙度事,不允。下兪事,依啓。
朴永元啓曰,行副提學金弘根再牌不進推考傳旨,今方捧入,而館錄命下,已至多日,連事違召,終不承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
傳于朴岐壽曰,副提學有闕之代,前望單子入之。
副提學前望單子入之,權敦仁落點。
朴永元啓曰,館錄爲之事,命下矣。新除授行副提學權敦仁,時在咸鏡監營任所,交龜後斯速乘馹上來事,下諭,何如?傳曰,允。
又啓曰,今二十八日永禧殿酌獻禮祭文,當爲製進,而藝文提學李勉昇在外。弘文提學李翊會,待明朝牌招,使之製進,何如?傳曰,允。
朴永元,以禮曹言啓曰,卽接天安幼學李所志,則以爲,同姓五寸叔運亨,嫡妾俱無子,以其同姓十四寸弟萬燁第二子雲祥,欲爲繼後,兩家相議完定,而未及禮斜,生養父母,俱爲作故,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李所訴旣如此,依定式李萬燁第二子雲祥,立爲李運亨之後,何如?傳曰,允。
吏曹啓目粘連啓下是白有亦,因禮曹覆啓,高麗直提學成思齊贈職事,自臣曹有不敢遽議,問議大臣處之事允下敎是乎所,遣郞官問議于時·原任大臣處,則領中樞府事李相璜,病未獻議,領議政沈象奎,以爲職是各朝殊制,諡卽歷代通法。己未定式,蓋爲本朝當諡者而設,先贈以本朝正卿之職也。高麗注書吉再之贈諡,雖在定式之前,而平海郡事金濟之節惠,又是己酉後事,則己酉,雖先於己未,而先贈正卿,已自己酉而始。若高麗直提學成思齊,生而決罔僕之志,歿而享表節之祠,今爲其顯忠上義,有此褒贈之議,而加以殊制之爵秩,恐非所宜。特依吉再·金濟已有之例,仍舊爵而贈美諡,實亦尤有光於旌別表章之典矣云。左議政洪奭周,以爲高麗直提學成思齊贈諡事,吏曹覆啓,卽臣待罪本曹時所稟處者也。今玆春曹之持難,專以己未定式爲拘,而先贈正卿之式,已自己酉而始,伊後贈諡,率用此例。至於麗朝平海郡事金濟之特命節惠,在於己酉之後,而獨未嘗有職秩之加贈,則先朝聖意,亦有可以仰認者,區區愚見,有不敢變改於前議矣云。右議政朴宗薰,以爲高麗直提學成思齊,生而守杜門之洞,歿而餟表節之祠,今玆褒崇之請,寔出樹風之義,而該曹贈爵·贈諡之論,各有所㨿。謹按英廟朝戊午,有以高麗注書吉再賜諡仰請,聖敎若曰,罔僕之志,確乎不可拔,豈以賜諡,爲有光耶?筵臣以前朝忠臣,多我朝賜諡爲言,遂許諡而未嘗贈爵矣。至於續典,雖非二品特許之文,己未先贈正卿定式之意,俱非指前朝節義而言也。惟吉再事,可爲證據,不改舊爵,特加節惠,恐尤合於奬節之典矣云。大臣之意如此,上裁,何如?判付。啓,依大臣議施行爲良如敎。
義禁府啓目粘連,向前韓應浩亦,牧馬貢獻,所重何如,而中路斃逸,其數夥多,不可以監封時無頉,有所參恕,以此照律,何如?判付。啓,依允。又啓目,文廟東廡分獻官李升坤原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,事未前有,不可尋常勘處,嚴刑一次,捧口招以入爲良如敎。又啓目,司憲府監察趙民植原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目粘連,向前金鎭華亦,公忠監司趙秉鉉行査啓本內,今此吏鄕輩所告,與各其邑報,別無異焉。蓋其各自爲說,固是互相推諉,而究以事理,參諸法例,則病斃馬二匹段,一匹之斃於平澤地軍門津者,無容更論。但其一匹之致斃,乃在於水原地彌勒堂是如是白乎乃,旣非替授於水原,自平澤勒授於牙山吏以送,中道致斃,則其地雖云水原,其失實在平澤是白乎旀。閪失馬二匹段,自牙山縣,牽軍價備給時,以二百九十六匹價,準給於濟州監色,則閪失之不在於牽軍價計給之前,可以知之。而惟此平澤,旣不能明辨閪失之數,傳受於到邑之初入處,本邑徑過兩夜,爰喪其馬,則于以求之,當于牙山乎,當于平澤乎?邑不傳受,守護虛疎,則其致逸失,勢亦無怪,生頉之本,專由於不卽傳受,延至三日之致是白如乎,令該府稟處亦爲有置。道啓如此,牙山縣監金鎭華段,分揀放送爲白乎旀,平澤縣監李海善段,發遣府羅將,拿來後勘處,何如?判付。啓,金鎭華段,依允爲旀,李海善段,待待命拿囚爲良如敎。
行副提學金弘根疏曰,伏以臣,凡下一賤品耳。晩暮科名,偶在於頭顱已判之後,前後驟躐,俱出於寢夢不到之餘,溝木之被丹艧,海鳥之遇鍾鼓。以臣視臣,固已不免於政人之譏點,而顧自沾籍之初,有除輒膺,未嘗爲逡巡却顧之計者,是豈臣惷牘迷劣,全昧分曉而然哉?誠以家世受恩,與天無際,流行坎止,義無所逃,苟可以不有其身,奔走自效者,則所不敢辭耳。然於淸夜無寐,應息喧定之時,念小器之易溢,懷冥行之莫返,輒不禁撫床而繞壁者屢矣。迺者玉署長官之命,又下於跧蟄吟呻之中,臣誠怵焉而驚,涊焉而懼,終又憮然自失,莫省所以也。噫,臣於是職,左右思而不得其毫毛近似,則初不欲摹象責業之重,抽拈意義之大,妄自攀於古君子崇飾禮讓之美,而若其爲名塗之上選,儒者之至榮,臣於先輩耆碩之居是任,而副是望者,亦有所幼聞而壯睹者矣。判非如臣荒疎所可倫擬,則其可驚孰甚焉?況臣門戶之盛極矣。雖使臣,蚤夜惕若,鏟跡韜影,鳬雁於江湖,瓦礫於罏鞴,天道惡盈,尙所惴惴。今乃馳警於上選之地,酣戀於至榮之名,擬輒人先,顧邈儕列,此殆臣翼弱將摧,走疾方躓之會也。其可懼又孰大焉?且念雨露之以其時,天地所以生成也,衣食之以其節,父母所以顧復也。殿下於臣,天地也父母也,而涵濡旣偏於一物,飽煖有乖於六氣,臣雖不足恤,將不爲累於曲遂之仁,止慈之德也哉?此臣所以終焉而憮然自失者也。至於新命之由於會錄,而臣之初拜館職,寔出特授,其不當主張圈事,與前副提學朴晦壽,宜無異同。以私而抱危苦必辭之情,以公而有規格當遞之義,而式日違傲,徒干辜戾,用是披瀝,仰瀆崇嚴。伏乞聖明,亟賜鐫改,俾成命無淹,微分獲安焉。臣無任云云。答曰,省疏具悉。所請依施。
副修撰鄭德和疏曰,伏以臣父,素患痔漏之症,當此秋涼,一倍添劇,而臣適在直,無以扶將,情私煎迫,不避猥越,忙陳短牘,徑出禁扃。伏乞聖慈,俯垂鑑諒,亟遞臣職,以便救護,仍治臣瀆擾之罪,以昭法紀。臣無任云云。省疏具悉。爾其勿辭救護。
上在慶熙宮。停常參·經筵。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪呈辭,持平朴敏樹在外,監察茶時之意,敢啓。傳曰,知道。
朴永元啓曰,左副承旨金興根,今日不爲仕進,卽爲牌招,何如?傳曰,允。
傳于朴永元曰,禮房承旨馳詣懿陵,奉審摘奸,延慶墓,一體看審以來。
備邊司薦望,以曺鳳振爲咸鏡監司。
朴永元啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書朴綺壽,參判李志淵俱以病不來,參議李景在未肅拜,不得開政云,竝卽牌招,何如?傳曰,允。
又啓曰,吏曹判書朴綺壽,參判李志淵,參議李景在牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
傳于朴永元曰,在外臺諫竝許遞,今日政差出。
有政。吏批,判書朴綺壽進,參判李志淵,參議李景在式暇,行左承旨朴永元進。以金羽根爲司諫,金穰根爲持平,徐念淳爲獻納,沈宜升爲正言,朴宗吉爲應敎,金學淳爲左賓客,李志淵爲平市提調,吳光默爲戶曹佐郞,崔斗顯爲造紙別提,南進和爲善山府使。咸鏡監司單曺鳳振。
兵批,判書沈能岳,參判李基栽病,參議李毅遠入直進,參知朴榮顯病,同副承旨兪星煥進。同知單曺萬振,護軍金弘根,副司直朴升鉉·李鼎在·柳致明·朴敏樹,副司果朴心壽,以上竝單付。兼咸鏡道兵馬水軍節度使單曺鳳振。
以左副承旨金興根牌不進罷職傳旨,傳于兪星煥曰,只推。
以修撰徐念淳,副修撰黃基安牌不進罷職傳旨,傳于朴永元曰,只推。
朴永元,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番闕直,事甚未安。修撰徐念淳,副修撰黃基安,旣有只推之命,竝卽牌招,以爲推移入直之地,何如?傳曰,允。
上在慶熙宮。停常參·經筵。
未時,灑雨下雨,測雨器水深三分,夜自五更至二十六日開東,灑雨下雨,測雨器水深一分。
藥房都提調洪奭周,提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,行大司憲鄭基善,執義金鼎集,掌令黃·趙錫龜,持平李明迪呈辭,持平金穰根在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于金興根曰,在外承旨許遞,前望單子入之。
承旨前望單子入之,李羲準落點。
金興根啓曰,新除授承旨李羲準,方在被謫蒙放中,何以爲之?敢稟。傳曰,蕩滌敍用。
以修撰徐念淳,副修撰黃基安牌不進罷職傳旨,傳于李穆淵曰,只推。
金興根,以弘文館言啓曰,下番闕直,事甚未安。副修撰黃基安,旣有只推之命,卽爲牌招入直,何如?傳曰,允。
又以侍講院言啓曰,弼善金羽根入直矣,移拜司諫,纔已出去,上番闕直,事甚未安。輔德嚴燾呈辭受由,兼輔德洪穉圭受由在外,兼文學李在鶴玉堂入直,兼弼善柳幼獜,文學宋持養,竝卽牌招,推移入直,何如?傳曰,允。
以兼弼善柳幼獜牌不進罷職傳旨,傳于李穆淵曰,只推。
以司謁尹義孫等手本,別監韓命龜等率蓄娼妓之狀,萬萬痛駭,爲先除下事,傳于李穆淵曰,竝令兵曹,各別嚴棍懲勵。
李穆淵,以兵曹言啓曰,以司謁尹義孫等手本,別監韓命龜等率畜娼妓之狀,萬萬痛駭,爲先除下事,傳曰,竝令兵曹,各別嚴棍懲礪事,命下矣。謹依下敎,別監韓命龜·白元爀·李命龜·朴時學·李遇榮·趙興國,各嚴棍二十度懲礪之意,敢啓。傳曰,知道。
甲午八月二十五日辰時,上御興政堂。藥房入診入侍時,都提調洪奭周,提調金蘭淳,副提調朴岐壽,檢校待敎趙斗淳,假注書曺錫亨,記事官曺雲承·洪說謨,以次進伏,醫官崔遠基·李亨基·李顯養·金景球,進伏楹外訖。奭周等進前奏曰,近日日候和暖,而風氣不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候,一樣矣。上命醫官入診,亨基等以次進候訖,退伏奏曰,脈候左右三部調均矣。岐壽曰,湯劑當退與諸醫,爛商議定以入矣。上可之。奭周曰,伏聞日前,有微滯之候,大便不順云,臣等不勝憂慮之至。今則快臻平復乎?上曰,如常矣。蘭淳曰,本院之設置醫女,以針藥兩技,月六肄習,法意甚重,而近年以來,古規蕩然,逃避成習,已極可駭,而前司謁文潤行,司鑰金禧盛輩,私自藏匿,頑無顧忌,本院不得推尋,揆以法紀,萬萬寒心。雖昧法沒覺之類,固不敢如此。況渠輩身爲掖屬,苟有一分嚴畏之心,寧至於此乎?此若不嚴繩,則大關紀綱,無以懲他。文潤行·金禧盛等,出付該曹,嚴刑遠配,隱匿之醫女,使卽現納,而如是勘罪之後,更或有此等之習者,隨現隨發,直自本院,草記嚴勘,恐合事宜,故敢此仰達矣。上曰,依爲之。出擧條奭周曰,臣於向日次對,以抑近習事,有擧條仰奏,而以此事觀之,此輩之無嚴可知,不可不嚴束。而至於藥物,掖屬院隷之討索無節,至有先朝定式揭壁,而漸至懈弛,昨年又有前都提調筵奏申飭,而遵行未久,已有冒犯之漸云,誠極寒心。此後或有如此之弊,則重以草記,輕以自下勘罪,斷不可已,故敢此仰達矣。上曰,就座。命史官就座。仍命退,諸臣以次退出。
上在慶熙宮。停常參·經筵。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪呈辭,持平金穰根在外,監察茶時之意,敢啓。傳曰,知道。
朴岐壽啓曰,行左承旨李羲準,今日不爲仕進,卽爲牌招,何如?傳曰,允。
傳于李穆淵曰,南殿酌獻禮後,當詣儲慶宮展拜矣。該房知悉。
傳于李穆淵曰,未下直守令·邊將,不多日內催促下送。
以行左承旨李羲準牌不進推考傳旨,傳于李穆淵曰,更爲嚴飭牌招。
以行左承旨李羲準再牌不進推考傳旨,傳于李穆淵曰,更爲嚴飭牌招。
以行左承旨李羲準三牌不進推考傳旨,傳于李穆淵曰,更爲嚴飭牌招,如有違牌,勿爲呼望。
李穆淵啓曰,行左承旨李羲準,飭敎之下,謂有情勢,奉牌闕外,終不入來,何以爲之?敢稟。傳曰,嚴飭肅命。
又啓曰,行左承旨李羲準,屢度催促,謂有情勢,一向奉牌,陳疏到院,而原疏以國忌正日,不得捧入矣。飭敎之下,終不肅命,何以爲之?敢稟。傳曰,原疏捧入。
李穆淵,以侍講院言啓曰,明日賓客相見禮時,宮官當爲備員進參,而弼善未差,無以備員。令政院稟旨變通差出,待下批,牌招,以爲進參之地,何如?傳曰,允。
李穆淵啓曰,因侍講院草記,明日賓客相見禮時,宮官當爲備員進參,而弼善未差,無以備員,令政院稟旨變通差出,待下批,牌招進參事,允下矣。未差之代,政官牌招,開政差出,何如?傳曰,前望單子入之。
弼善前望單子入之,金大坤落點。
以副修撰黃基安牌不進罷職傳旨,傳于李穆淵曰,只推。
李穆淵,以弘文館言啓曰,下番闕直,事甚未安。副修撰黃基安,旣有只推之命,副修撰鄭德和,由限已過,一體牌招,以爲推移入直之地,何如?傳曰,允。
又以吏曹言啓曰,未下直守令·邊將,不多日內催促下送事,命下矣。自臣曹催促,則永興府使李鎭華,善山府使南進和,端川府使李敏敎,新溪縣令韓珽,永春縣監金在獻,淸安縣監黃鍍,山淸縣監朴稚圭,俱以爲今月二十九日辭朝云矣,敢啓。傳曰,知道。
又以奉常寺都提調·提調意啓曰,祭享所用秋等中脯三百四十八貼,今八月二十六日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在慶熙宮。停常參·經筵。
夜自四更至二十八日開東,灑雨下雨,測雨器水深二分。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪呈辭,持平金穰根在外,監察茶時之意,敢啓。傳曰,知道。
朴永元啓曰,來初一日,輪對日次矣,敢稟。傳曰,當次人受點,後日次來待。
朴岐壽啓曰,左副承旨金興根,今日不爲仕進,卽爲牌招,何如?傳曰,允。
傳于朴岐壽曰,左承旨疏批已下,卽爲牌招,違牌勿爲呼望。
朴岐壽啓曰,行左承旨李羲準,飭敎之下,謂有情勢,奉牌闕外,不爲入來,何以爲之?敢稟。傳曰,嚴飭入來,肅單卽爲捧入。
傳于朴岐壽曰,本事已盡照燭,而昭晰無餘,則看作大事,屢次申飭之下,終不承膺,分義道理,萬萬未安。更爲嚴飭肅命,而政院更無敢以奉牌二字煩稟。
以左副承旨金興根牌不進罷職傳旨,傳于朴岐壽曰,只推。
朴岐壽啓曰,今日齋宿,承旨當爲備員,而左副承旨金興根,旣有只推之命,更爲牌招,何如?傳曰,允。
以左副承旨金興根再牌不進罷職傳旨,傳于朴岐壽曰,只推。
朴岐壽啓曰,今日齋宿,承旨當爲備員,而左副承旨金興根,旣有只推之命,更爲牌招,何如?傳曰,許遞,前望單子入之,待下批,牌招察任。
承旨前望單子入之,金胤根落點。
兵曹口傳政事,副護軍單金興根。
傳于李穆淵曰,明日出宮內門路,以廣達門爲之。
以副修撰黃基安·鄭德和牌不進罷職傳旨,傳于朴永元曰,只推。
以慶尙監司徐憙淳狀啓,薦新石榴,節序差早,限內不得封進,惶恐待罪事,傳于朴岐壽曰,卿其勿待罪事,回諭。
以東萊府使李鐸遠狀啓,給假差倭之淹留不歸,莫非臣不能彈壓之致,惶恐待罪事,傳于朴岐壽曰,勿待罪事,回諭。
朴永元,以奎章閣言啓曰,守宮檢校直提學朴綺壽,待開門牌招,何如?傳曰,允。
又以弘文館言啓曰,下番闕直,事甚未安。副修撰黃基安·鄭德和,旣有只推之命,竝卽牌招,以爲推移入直之地,何如?傳曰,允。
朴岐壽,以吏曹言啓曰,今此宗廟·景慕宮朔祭大祝,當以玉堂塡差,而極爲苟艱。時任玉堂,塡差以入之意,敢啓。傳曰,知道。
李穆淵,以備邊司言啓曰,卽見慶尙監司徐憙淳狀啓,則以爲,巨濟府漂到船一隻,乃是大淸國江南蘇州府官銅辦貿之人,而因風漂到,願從水路還歸,故越海糧饌,照例題給,已爲發送爲辭矣。漂船旣已還歸,形止合有通咨,依已例,咨文令槐院撰出,定禁軍騎撥下送于灣府,使之傳給鳳城將處,以爲轉致北京之地,何如?傳曰,允
行左承旨李羲準疏曰,伏以臣,罪重勘輕,薄竄善地,半載纔過,恩宥遄降,前後借貸之眷,終始生成之澤,河海莫量,天地同大。臣歸伏私次,似夢非眞,含恩訟愆,息補無路,退處田畝,卒此餘生,歌詠聖化,以效不報之報,區區大願,炳然如丹。千萬不自意,除旨忽侈,以臣爲承政院行左承旨者,繼而庚牌屢降,促臣出膺,臣震駴之外,感祝居先,顧何敢力抗恩召,不思所以叩謝萬一之道哉?臣之昨年所遭,畿繡之臚列,苟議其罪,無律可當,至今追惟,寢夢猶噩。大質已虧,藉手更無其地,至穢難滌,擧顔莫以對人。屢犯違傲,極知其罪,而徊徨道路,若窮無歸,迺者違牌之望,亦令勿捧,臣進退維谷,靡所容措。竊附獄中上書之義,略暴血懇,惟聖明,少垂察焉。臣之鑄事設施及停撤也,俱爲申聞,仰塵乙覽,本事顚末,今不敢更爲煩瀆,而巨役旣開,少試中止,公貨之假貸,終不能以本色而償報,營貯之耗費,又未免賴後人之牽補,每一念至,食息靡甘,麝莫噬臍,騂輒發顔。知臣者憂其狼狽,不知臣者笑其疎迂,而平心而論之,則其志蓋出於欲捄殘局之弊也。況玆設爐鞴而鼓鑄,初非蠧國病民之擧,曾無損人益己之端,且臣狼狽,塗人耳目,有異乎隱微潛伏之事也。今此畿繡之論臣,忽以橫財誤國等語,不計倫脊,只事汚衊,事亦旣往,而必爲捃摭,衆所共知,而有若摘發,猶有所不慊於心。乃於前積城縣監臣李善永之書啓,直加惡聲,極意醜詆,鋒鏑雖及於善永,機栝全着於臣身,有如蘊積之憾怒,乘機而噴洩者然。臣與畿繡,聲氣不及,顔面不接,曷嘗有平昔嫌怨之纖毫可言,而構勒之不足,又加醜辱,殆甚擠井而下石。臣何足道,而緣臣而辱朝著羞當世,至此之極,臣亦四維中一物耳,肅肅簾陛之下,何面目更爲出入,堂堂簪紳之列,何面目更爲追隨耶?情極危若,迹益窮迫,咫尺禁扃,泥首竢勘。伏惟聖上,天地父母,亟遞臣所授職名,仍命司敗,議臣當官不職,虧分慢命之罪,以昭法紀,以靖賤分,不勝至祝。臣無任云云。答曰,省疏具悉。鑄事之拘於事勢,竟不如意,予亦照燭,而繡啓雖曰過當,太不相諒。卿自受以爲過,則都無事矣。何必深引?卽爲入來肅命。
上在慶熙宮。停常參·經筵。
大駕詣永禧殿,入齋室後,世孫官遣宮官問安。答曰,知道。內閣·政院·玉堂·藥房口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。酌獻禮後,世孫宮遣宮官問安。答曰,知道。內閣·政院·玉堂·藥房·朝廷二品以上·六曹堂上·大司諫口傳問安。答曰,知道。仍詣儲慶宮,入齋室後,世孫宮遣宮官問安。答曰,知道。內閣·政院·玉堂·藥房口傳問安。答曰,知道。還宮後,內閣·政院·玉堂·藥房口傳問安。答曰,知道。
李穆淵啓曰,司僕寺內乘來言,捲簾,取稟。傳曰,捲三面。
朴永元啓曰,卽者工曹郞廳來言,明日宗廟修改時,本曹堂上,當爲進參,而判書洪敬謨在外,次堂例不得擧行云,何以爲之?敢稟。傳曰,許遞,前望單子入之。
工曹判書前望單子入之,趙寅永落點。
朴永元啓曰,卽者工曹郞廳來言,明日宗廟修改時,本曹堂上,當爲進參,而新除授判書趙寅永在外,次堂例不得擧行云,何以爲之?敢稟。傳曰,次堂擧行。
又啓曰,卽者工曹郞廳來言,明日宗廟修改時,次堂擧行事,命下矣。參判李德鉉宗廟進去,景慕宮修改,參議當爲進去,而參議李魯秉在外,不得擧行云,何以爲之?敢稟。傳曰,參議許遞,前望單子入之。
工曹參議前望單子入之,李敦榮落點。
朴永元啓曰,卽者工曹郞廳來言,明日景慕宮修改時,本曹參議,當爲進參,而新除授參議李敦榮在外,不得擧行,何以爲之?敢稟。傳曰,許遞,前望單子入之。
工曹參議前望單子入之,金胤根落點。
兪星煥啓曰,臣與左副承旨金胤根伴直矣,移拜工曹參議,伴直無人。右副承旨李穆淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者義禁府都事來言,今日動駕時,駕側鳴錚罪人李之煥,移送秋曹云矣,敢啓。傳曰,知道。
朴永元,以弘文館言啓曰,應敎朴宗吉,副應敎洪祐順,竝卽牌招察任,何如?傳曰,允。
以副修撰鄭德和牌不進罷職傳旨,傳于朴永元曰,只推。
朴永元,以侍講院言啓曰,新除授弼善金大坤,時在慶尙道昌寧地,書筵入番事緊,斯速乘馹上來事,下諭,何如?傳曰,許遞。
正言李㙽啓曰,臣言議風裁,本不合於淸朝耳目之列,自知甚明,亦一世之所共諒也。日前署經有命,呼望路阻,章皇出肅矣。俄於陪班入參之時,適會大僚詣闕之路,轉身不得,前導遽至,致有囚吏之擧。朝例則然,臺體有損,儀衛已戒,不敢不進,而揆以廉隅,有難仍冒。請命遞斥臣職。答曰,勿辭,亦勿退待。
朴永元,以奎章閣言啓曰,大駕今已還宮,守宮檢校直提學朴綺壽,依定式減下,何如?傳曰,允。
吏曹參議李景在疏曰,伏以臣於日昨,伏奉除旨,以臣爲吏曹參議者,臣承命惝怳,繼以踧踖,莫知所以自措也。噫,天官之職,卽周家六官之長也。登崇畯良,邦國之榮杌係焉,激揚淸濁,世道之貞黯關焉,其難其愼,不可人人而冒授也審矣。夫主張銓衡之權,裨補陶甄之治,惟冢宰爲然,至其裁淸議別流品,通塞之際,與聞可否,注擬之間,商論高下,則參佐之責,亦自不輕。其職也至淸,故揀選甚峻,其任也至重,故稱塞尤難,自非辦別如鑑之空,公正如衡之平者,莫宜居之,而苟或委之於倥倥蔑劣如臣無似之人,則得不有累於聖明之治哉?念臣才本空疎,識又懵昧,雖在冗閒之職,無堪任使之狀,非獨臣所自知,亦庶幾淵鑑孔昭,無所遺照。而自夫通籍以來,十有餘年之間,仰沐洪渥,偏荷寵造,前後揚歷,罔非踰濫,曾無螢爝之末,少補日月之光,塵刹之微,仰答山海之恩,居常兢惕,若無所容,今玆誤恩,又奚爲而至也?雨露之澤,縱無物之不霑,杯勺之量,苟小盈則必溢。況淸朝礪世之器,非爲臣榮耀之具,則臣雖欲憑恃寵靈,冒沒承當,其於墮壞廉防,玷辱華貫何哉?間者政命荐下,連値齋令,未克陳籲,終焉呼望路阻,不得不張皇出肅,而夤緣事會,苟然蹲據,尤萬萬惶恧。玆敢披瀝衷懇,仰瀆崇嚴。伏願聖慈,念八柄之不可輕授,軫一夫之亦有微諒,亟遞臣新授銓銜,俾公器重而私分安焉。臣無任云云。省疏具悉。爾其勿辭察職。
戶曹參議朴齊明疏曰,伏以臣,以人則百無彷似,以器則一不適當,固不堪備數於任使之末,而備蒙拂拭,略試內外,獲免罪戾者,卽其倖耳。不意今春大比,猥膺主試之任,而工程不足以辨別姸醜,望實不足以鎭定澆訛,加之精力不逮,操束不嚴,下而不能效精白之責,上而不能盡對揚之實,畢竟僨誤之擧,不待籌啓,而臣無所逃其罪矣。譴罷薄罰,在臣猶幸,而情實莫暴,惶蹙轉甚,不敢以輕勘而自恕,杜門屛伏,拊躬傷悼,只自追愆訟尤而已。聖度天大,曲賜覆庇,收敍恩點,曾未幾月,戶議新除,又隕自天,臣聞命惝怳,滿心惶恧,益不知措躬之所。感戴洪私,怵畏義分,豈不欲竭蹶趨承,叩謝恩命,而第臣區區情踪,實有慙悚于中者,不以時月之稍久,有或間之。除拜有日,尙不得爲冒進之計,違逋之罪,又添一倍。玆敢略暴衷懇,仰瀆崇嚴。伏乞聖明,俯垂鑑諒,亟遞臣職,俾安私分,仍治臣瀆擾之罪,以肅朝紀焉。臣無任云云。省疏具悉。往事不必深引,爾其勿辭察職。
甲午八月二十八日辰時,大駕詣永禧殿酌獻禮,仍詣儲慶宮展拜擧動入侍時,行都承旨朴岐壽,行左承旨李羲準,行右承旨朴永元,左副承旨金胤根,右副承旨李穆淵,同副承旨兪星煥,假注書曺錫亨·金炳奎,記事官曺雲承·洪說謨,檢校直閣徐萬淳,檢校待敎趙斗淳,待敎金學性,以次侍立。時至,通禮跪啓請外辦,上具遠遊冠·絳紗袍,乘輿出興泰門。藥房都提調洪奭周,副提調朴岐壽進前奏曰,侵早勞動,聖體,若何?上曰,一樣矣。仍出顯謨門·廣達門,通禮跪啓請降輿乘輦,上降輿乘輦。岐壽進圭,上執圭。由建明門·興化門,至永禧殿紅箭門外,通禮跪啓請降輦乘輿,上降輦乘輿,由殿門至齋殿門外,通禮跪啓請降輿,上降輿入齋室。少頃,上改具冕服以出。通禮跪啓請執圭,岐壽進圭,上執圭,詣板位,行望殿禮,西向四拜。升自東階,詣第一室奉審後,次詣各室奉審訖,還詣齋殿。少頃,通禮跪啓請外辦,上詣板位,行四拜禮,宗親·文武百官,亦以次行禮訖。贊禮禮曹判書金蘭淳,前導詣盥洗位,上盥洗訖,升詣第一室尊所,仍詣神位前。岐壽奉香,星煥奉爐,上三上香,少退跪,執盞·獻盞。大祝司諫金羽根進跪讀,贊禮跪啓請俯伏興平身,上俯伏興平身。次詣各室,以次行禮如上儀訖。永元奏曰,守僕擧行,極爲駭然,事過後令攸司科治,何如?上曰,依爲之。出擧條蘭淳奏曰,酌獻禮後,舊影幀奉審例也。何以爲之乎?上曰,權停。贊禮前導詣望瘞位,望瘞訖,還御齋殿。少頃,通禮跪啓請外辦,通禮跪請乘輿,上乘輿,由殿門至紅箭門外,通禮跪啓請降輿乘輦,上降輿乘輦,仍詣儲慶宮大門外。通禮跪啓請降輦乘輿,上降輦乘輿,入宮大門,至齋室門外,降輿入齋室,上改具翼善冠·衮龍袍,通禮跪啓請外辦,上出齋室詣板位,行展拜禮。還詣齋室後,問安勿爲事下敎。出傳敎上曰,諸司預備。出傳敎通禮跪啓請外辦,上出齋室,乘輿出宮大門外,通禮跪啓請降輿乘輦,上降輿乘輦。回鑾由興化門·建明門,至廣達門外,降輦乘輿,由顯謨門·興泰門還內。命出標信解嚴,諸臣以次退出。
上在慶熙宮。停常參·經筵。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪呈辭,持平金穰根在外,監察茶時之意,敢啓。傳曰,知道。
備忘記,潼關僉使金命獜下直,長弓一張,長箭一部,片箭一部,筒兒一箇賜給。
李穆淵啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李正耆落點。
李穆淵啓曰,新除授同副承旨李正耆,卽爲牌招,何如?傳曰,允。
又啓曰,明日傳香,禮房承旨當爲齋宿。行右承旨朴永元,所當牌招,而拘於廳規,不得請牌,何以爲之?敢稟。傳曰,牌招。
以應敎朴宗吉,副應敎洪祐順牌不進罷職傳旨,傳于兪星煥曰,只推。
朴永元,以弘文館言啓曰,應敎朴宗吉,副應敎洪祐順,旣有只推之命,竝卽牌招察任,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李穆淵,以都摠府言啓曰,今日入直內三廳武兼禁軍及軍兵等,當爲中日習射技放,而宗廟修改相値,不得設行之意,敢啓。傳曰,知道。
又以兵曹言啓曰,宣傳官趙羲復·柳冀駿·李鍾正,俱以病難供職,呈狀乞遞,竝改差,何如?傳曰,允。
兪星煥,以刑曹言啓曰,今八月二十五日藥房入診入侍時,提調金蘭淳所啓,本院之設置醫女,以針藥兩技,月六肄習,法意甚重,而近年以來,古規蕩然,逃避成習,已極可駭。而前司謁文潤行,司鑰金禧盛輩,私自藏匿,頑無顧忌,本院不得推尋,揆以法紀,萬萬寒心。雖昧法沒覺之類,固不敢如此。況渠輩,身爲掖屬,苟有一分嚴畏之心,寧至於此乎?此若不嚴繩,則大關紀綱,無以懲他。文潤行·金禧盛等,出付該曹,嚴刑遠配,隱匿之醫女,使卽現納,而如是勘罪之後,更或有此等之習者,隨現隨發,直自本院,草記嚴勘,恐合事宜,故敢此仰達矣。上曰,依爲之事,命下矣。謹依傳敎,文潤行·金禧盛,各嚴刑一次後,潤行平安道嘉山郡,禧盛价川郡遠地定配所,竝卽押送之意,敢啓。傳曰,知道。
義禁府照目粘連,濟州前牧使韓應浩矣本府議啓內,牧馬貢獻,所重何如,而中路斃逸,其數夥多,不可以監封時無頉,有所參恕。以此照律,罪笞五十收贖,解見任別敍,私罪。奉敎依允爲旀,功減一等爲良如敎。又啓目粘連,向前趙民植亦,職是祭監是白乎則,凡屬享事,莫不檢飭是白去乙,東廡分獻官奠酌之後,有大段駭悖之擧,而始則未能糾察,終又不爲呈課,旣溺其職,焉逭當律?以此照律,何如?判付。啓,依允。又啓目,洪州牧使洪徹榮原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目粘連,罪人李升坤,嚴刑一次,訊杖三十度,發問目反覆究訊是白乎則,漫漶以供,終不直招。所當更請嚴訊是白乎矣,旣有捧口招以入之命,上裁,何如?判付。啓,別無更問之端,照律爲良如敎。
咸鏡監司曺鳳振疏曰,伏以南殿親祼,聖慕克伸,日吉辰良,回鑾萬安,瞻旄之喜,群情惟均。仍伏念臣,遭逢不世之遇,蒙被再造之恩,大化陶甄,龍光焜燿,居然作平步亨衢之人。每奉一番除書,輒增一倍感激,而志望已足,涯分亦踰,區區所自期,惟有韜影斂跡,投閑置散,以爲餘生不報之報而已。千萬不自意,伏奉恩誥,以臣爲咸鏡道觀察使者,臣聞命惝怳,撫躬踧踖,誠不知無狀賤品,又何以得此異渥於君父也?臣於往日,再膺藩寄,尸素僨誤之罪,迨切悚息,而今此所叨,更爲綦重,肇王之基,侔於豳·岐,重關之固,擬於崤·函。奉衣冠之月遊,控金湯之天設,其拱衛備守之制,非他路比,而民貧土瘠,地遠俗獷,列邑之凋瘵近甚,編戶之仳㒧相續,敗局殘枰,莫可着手。至於摩天以外,邊徼彌荒,聲化不覃,懷綏捍禦,尤係朝家之長慮。此所謂北門鎖鑰,非其人不可者,而玆今剡薦簡寄,遽及於臣身,臣豈其人乎哉?所需者幹諝,所仗者威重,臣顧無一於是,而識淺才薄,已試而蔑效,年邁精耗,不逮於旣往,臣之辭受,於是焉決矣。噫,臣受國厚恩,與天無極,圖報一念,寤寐炳然。苟有寸長尺能之可以自效者,雖使肝䐉塗地,秪當拚他向前,何敢爲退托巽讓之計,而其奈黔驢之技,已殫於踏跡,鹽車之服,又窘於伏櫪,畢竟顚沛,不止爲一己之私,此所以懼然却顧,不敢以趨走爲恭者也。且念先臣之按察是道,距今爲二紀有餘矣。搴帷攬轡之跡,宛如昨日,以臣之萬萬不肖,猥繩先武,無能爲役,上以孤負隆眷,下以忝墜家聲,則桐鄕父老,其將無面相對,此又臣之所私懼也。左右思量,承當無路,玆敢冒入文字,仰干聰聽,言出衷曲,毫非假飾。伏乞聖明,俯垂鑑諒,亟遞臣新授藩任,俾重寄毋輕,而賤分獲安焉。臣無任云云。答曰,省疏具悉。卿其勿辭往欽哉。
上在慶熙宮。停常參·經筵。
藥房都提調洪奭周,提調金蘭淳,副提調朴崎壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
朴永元啓曰,明日常參·經筵,取稟。傳曰,停。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行左承旨李羲準,左副承旨李穆淵,今日不爲仕進,竝卽牌招,何如?傳曰,允。
兪星煥啓曰,備邊司郞廳來言,今日賓廳日次,而領議政沈象奎,右議政朴宗薰,俱有身病,左議政洪奭周,無時急稟定事,不得來會云矣,敢啓。傳曰,知道。
傳于朴永元曰,禮房承旨馳詣宗廟·景慕宮,奉審摘奸以來。
朴岐壽啓曰,藥房三提調,持湯劑來待矣。傳曰,封入。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪牌不進,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,獻納徐念淳,正言李㙽,執義金鼎集,掌令黃·趙錫龜,持平李明迪牌不進罷職傳旨,傳于兪星煥曰,只推。
以左副承旨李穆淵牌不進罷職傳旨,朴永元曰,只推。
以應敎朴宗吉牌不進罷職傳旨,傳于朴永元曰,只推。
以副應敎洪祐順牌不進罷職傳旨,傳于朴永元曰,只推。
朴永元,以吏曹言啓曰,孝陵別檢鄭鎏,以其身病,呈狀迄遞,改差,何如?傳曰,允。
又以司饔院監膳提調意啓曰,鷹師貢人等呼訴內,各殿宮日下生雉,九月初一日爲始,例以本色封進,而今年則節候差早,草樹尙茂,網羅莫設,鷹獵末由,日供生雉,萬無封進之路,限獵得間,仍爲代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,折半代封。
又以禮曹言啓曰,卽接順天府使林翰鎭單子,則以爲,同姓六寸弟鴻鎭,嫡妾俱無子,以其同姓六寸兄恒鎭第五子達洙,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長林翰鎭單辭旣如此,依定式,林恒鎭第五子達洙,立爲林鴻鎭之後,何如?傳曰,允。
兪星煥,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊。今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月十五日,京中逢點,江原道四匹,咸鏡道四匹,直送安州,來十月二十日逢點事,各道監司處行移,何如?傳曰,允。
又以司僕寺一二提調意啓曰,大靜前縣監金柔遞任,進上馬二匹,今纔上來,禾毛色別單書入,依例內厩立養之意,敢啓。傳曰,知道。
義禁府啓目粘連,向前洪徹榮亦,軍保米之添載,旣與私穀有異兺除良,卽是京司帖文中平均分載條是白乎乃,終違式例,不可全恕是白遣,監色之自下替來,不察之失,在所難免。以此照律,何如?判付。啓,依允。又照目粘連,文廟東廡分獻官李升坤矣口招公事判付內,別無更問之端,照律爲良如敎是白置,杖一百收贖,告身盡行追奪,徒三年定配,私罪。奉敎依允爲旀,功減一等爲良如敎。又照目粘連,司憲府監察趙民植矣本府議啓內,職是祭監是白乎則,凡屬享事,莫不檢飭是白去乙,東廡分獻官奠酌之後,有大段駭悖之擧,而始則未能糾察,終又不爲呈課,旣溺其職,焉逭當律。以此照律,罪杖八十收贖,奪告身三等,私罪。奉敎依允爲旀,功減一等爲良如敎。
甲午八月三十日辰時,上御興政堂。藥房入診入侍時,都提調洪奭周,提調金蘭淳,副提調朴岐壽,假注書曺錫亨,記事官曺雲承·洪說謨,待敎金學性,以次進伏,醫官崔遠基·李亨基·李顯養·金景球,進伏楹外訖。奭周等進前奏曰,朝氣過涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。奭周曰,醫官待令,使之入診乎?上可之。享基等以次診候訖,退伏奏曰,脈候左右三部調均矣。奭周曰,湯劑當退與諸醫,爛商議定以入矣。上曰,惟。奭周曰,進上藥蟹,節序差早,當待成熟封進,故敢此仰達矣。上曰,唯。命就座。岐壽曰,日氣快涼,經筵取稟,當依例爲之矣。上可之。進御加味異功散,自今日一貼式煎入事。出榻敎上曰,史官就座。仍命退,諸臣以次退出。
上在慶熙宮。停常參·經筵。
朴岐壽啓曰,玉堂備員間,視事頉稟之意,敢啓。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
朴岐壽啓曰,行左承旨李羲準,行右承旨朴永元,左副承旨李穆淵,今日不爲仕進,竝卽牌招,何如?傳曰,允。
又啓曰,藥房三提調,持湯劑來待矣。傳曰,封入。
兪星煥啓曰,今朔篆文書呈者,只爲三人,揆以法意,極爲駭然。雖不得不科次以入,而無故不書人,依定式捧現告,禁推傳旨捧入之意,敢啓。傳曰,知道。
又啓曰,行大司憲鄭基善,執義金鼎集,掌令黃·趙錫龜,持平李明迪牌不進,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,獻納徐念淳,正言李㙽,執義金鼎集,掌令黃·趙錫龜,持平李明迪牌不進罷職傳旨,傳于兪星煥曰,只推。
以左副承旨李穆淵牌不進罷職傳旨,傳于兪星煥曰,只推。
以咸鏡監司權敦仁狀啓,利原縣民家頹壓事,傳于李正耆曰,聞甚矜惻,元恤典外,別加顧助,卽爲奠接事,分付。
李正耆,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月十一日卯時,衣襨香燭祭品奉詣吉日,同月十二日辰時俱吉云。以此日時擧行之意,敢啓。傳曰,知道。
又以弘文館言啓曰,上番闕直,事甚未安。應敎朴宗吉,副應敎洪祐順,校理黃浩民·李在鶴,竝卽牌招,以爲推移入直之地,何如?傳曰,允。
兪星煥,以備邊司言啓曰,本司武郞廳吳明善·申命沆,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
又以訓鍊都監言啓曰,本局局別將金鎭恒,身病甚重,勢難察任,改差,何如?傳曰,允。
又以義禁府言啓曰,時囚罪人李升坤,杖一百徒三年定配照律公事判付內,依允,功減一等事,命下矣。李升坤功減一等,杖九十收贖,告身盡行追奪,黃海道豐川府安山驛,徒二年半定配,而以判付內辭意,具罪目,依例發遣府羅將,押送配所,何如?傳曰,允。
義禁府照目粘連,洪州牧使洪徹榮矣本府議啓內,軍保米之添載,旣與私穀有異兺除良,卽是京司帖文中平均分載條是白乎乃,終違式例,不可全恕是白遣,監色之自下替來,不察之失,在所難免。以此照律,罪笞五十收贖,解見任別敍,私罪。奉敎依允爲旀,功議各減一等爲良如敎。
上在慶熙宮。停常參·經筵。
李穆淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,藥房提調·副提調,持湯劑來待矣。傳曰,封入。
李穆淵啓曰,訓鍊大將趙萬永,因大臣筵奏,從便往來事,坡州地今方出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將,禁將兼察事,命下矣。兼察訓鍊大將李鐵求,卽爲牌招聽傳敎,何如?傳曰,允。
又啓曰,行大司憲鄭基善,執義金鼎集,掌令黃·趙錫龜,持平李明迪牌不進,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,獻納徐念淳,正言李㙽,執義金鼎集,掌令黃·趙錫龜,持平李明迪牌不進罷職傳旨,傳于李穆淵曰,只推。
以應敎朴宗吉,副應敎洪祐順,校理黃浩民·李在鶴牌不進罷職傳旨,傳于李正耆曰,只推。
李正耆,以弘文館言啓曰,上番闕直,事甚未安。應敎朴宗吉,副應敎洪祐順,校理黃浩民·李在鶴,旣有只推之命,竝卽牌招,以爲推移入直之地,何如?傳曰,允。
上在慶熙宮。停常參·經筵。
自辰時至申時,灑雨下雨,測雨器水深三分。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,藥房三提調,持湯劑來待矣。傳曰,封入。
朴永元啓曰,卽見去七月朔日記,則江華留守金邁淳敎書,初不入錄,今方改修正以入矣。日記修正,何等審愼,而如是漏落,事極疎忽,臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考。
以應敎朴宗吉,副應敎洪祐順,校理黃浩民·李在鶴牌不進罷職傳旨,傳于朴永元曰,只推
李正耆,以弘文館言啓曰,上番闕直,事甚未安。應敎朴宗吉,副應敎洪祐順,校理黃浩民·李在鶴,旣有只推之命,與副修撰鄭德和,竝卽牌招,以爲推移入直之地,何如?傳曰,允。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪牌不進,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,獻納徐念淳,正言李㙽,執義金鼎集,掌令黃·趙錫龜,持平李明迪牌不進罷職傳旨,傳于兪星煥曰,只推。
義禁府照目,成均館典籍安正淳,禮曹佐郞丁庠敎,校書館校理任秀龍等矣傳旨內,八月朔篆文,無故不書,竝依定式推考,罪,各笞四十收贖,附過還職,竝只私罪。奉敎依允爲旀,丁庠敎段,功減一等爲良如敎。
上在慶熙宮。停常參·經筵。
兪星煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,藥房提調持湯劑來待矣。傳曰,封入。
以應敎朴宗吉,副應敎洪祐順,校理黃浩民·李在鶴,副修撰鄭德和牌不進罷職傳旨,傳于李穆淵曰,只推。
李穆淵,以弘文館言啓曰,上番闕直,事甚未安。應敎朴宗吉,副應敎洪祐順,校理黃浩民·李在鶴,副修撰鄭德和,旣有只推之命,竝卽牌招,以爲推移入直之地,何如?傳曰,允。
兪星煥啓曰,行大司憲鄭基善,執義金鼎集,掌令黃·趙錫龜,持平李明迪牌不進,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,獻納徐念淳,正言李㙽,執義金鼎集,掌令黃·趙錫龜,持平李明迪牌不進罷職傳旨,傳于兪星煥曰,只推。
以應敎朴宗吉,副應敎洪祐順,校理黃浩民·李在鶴,副修撰鄭德和牌不進罷職傳旨,傳于李穆淵曰,只推。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,司饔院奉事李亮淵,除拜後過限未肅拜,依例改差,何如?傳曰,允。
又以兵曹言啓曰,今此幸行時,宣傳官當爲備員,而四員未差之代,依例口傳擬入之意,敢啓。傳曰,知道。
兵曹口傳政事,以趙秉一·李周瓚·柳·鄭熽爲宣傳官。
兪星煥,以義禁府言啓曰,京畿監司申在植狀啓內,楊州牧使宋祥來罪狀,令攸司稟處事,啓下矣。宋祥來今方待命,拿囚之意,敢啓。傳曰,知道。
上在慶熙宮。停常參·經筵。
藥房都提調洪奭周,提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,行左承旨李羲準,今日不爲仕進,卽爲牌招,何如?傳曰,允。
李穆淵啓曰,備邊司郞廳來言,今日賓廳日次,而領議政沈象奎,右議政朴宗薰俱有身病,左議政洪奭周無時急稟定事,不得來會云矣,敢啓。傳曰,知道。
朴岐壽啓曰,藥房三提調持湯劑來侍矣。傳曰,封入。
又啓曰,事變假注書卓宗述身病猝重,勢難察任,今姑改差,何如?傳曰,允。
卓宗述改差,代以黃晦瑛爲事變假注書。
獻納徐念淳啓曰,臣言議風裁,本不合於淸朝耳目之任,而納言除旨,忽下於玉署儤直之餘,召牌屢降,積傲是悚,雖不敢不章皇一肅,粗伸叩謝之忱,而第於合啓中,有不容聯參之區區私義者。從前如臣處地,擧皆引避,輒蒙體諒,臣何敢冒據於臺次乎?請命遞斥臣職。答曰,依啓。
傳于朴永元曰,副提學外,玉堂竝許遞,今日政差出。
有政。吏批,判書朴綺壽進,參判李志淵,參議李景在病,行右承旨朴永元進。啓曰,晉州牧使,今當差出,而本州以營下劇邑,物衆地大,素稱難治,不可不擇差。同道及他道有聲績,已準限·未準朔守令,竝擬,何如?傳曰,允。以朴時源爲獻納,金鼎集爲應敎,徐念淳爲校理,洪祐喆·黃爲副校理,趙然春·李家淳爲修撰,宋能圭·成遂默爲副修撰,吳致愚爲輔德,李道在爲兼輔德,朴宗吉爲弼善,成遂默爲兼弼善,柳致明爲兼文學,李鐵求爲同義禁,李竣祜爲司成,鄭在容爲司僕判官,南永周爲敦寧主簿,李寅永爲司饔奉事,李義晉爲孝陵別檢,宋冕載爲分內醫提調,宋瑞駿爲愍懷墓守衛官,朴齊尙爲晉州牧使。直閣單吳取善。
兵批,判書沈能岳進,參判李基栽入直,參議李毅遠,參知朴榮顯病,左副承旨李穆淵進。以柳相穆爲副摠管,尹義儉爲同知,金相順爲宣傳官,宋翼鳳·金潤衡爲五衛將,朴榮厚爲昌德將,兪甲慶·金潤德爲昌慶將,禹台榮爲訓鍊僉正,吳允錫爲訓鍊判官,吳顯甲爲衛率,裵行俊爲安義僉使。大護軍洪敬謨,護軍李恒權·柳弘源,副護軍李魯秉·李敦榮·嚴燾·具定鉉,副司直金大坤·朴宗吉·洪祐順·黃浩民·李在鶴·洪鍾應·白東奎·徐念淳,副司果黃基安·鄭德和·李源益,以上竝單付。
吏批,再政。以鄭藎爲執義,李鳳純爲掌令,李鼎在爲副應敎,洪鍾應爲校理,李敏榮爲淸道郡守。兼掌令單黃。
兵批,再政。以朴魯壽爲翊衛,林魯豐爲都摠都事,許燮爲訓鍊主簿。同知單金潤衡,僉知單宋翼鳳。
李穆淵啓曰,行大司憲鄭基善,執義金鼎集,掌令黃·趙錫龜,持平李明迪牌不進,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,正言李㙽,執義金鼎集,掌令黃·趙錫龜,持平李明迪牌不進罷職傳旨,傳于李穆淵曰,只推。
以吏曹參議李景在牌不進罷職傳旨,傳于朴永元曰,只推。
朴永元,以奎章閣言啓曰,原任待敎金英淳母喪卒哭日,依定式遣檢書官,勸肉以來之意,敢啓。傳曰,知道。
李穆淵,以兵曹言啓曰,宣傳官李載亨,五衛將曺萬振,文臣兼宣傳官李竣祜·嚴錫履,俱以病難供職,呈狀乞遞,竝改差,何如?傳曰,允。
義禁府啓目,楊州牧使宋祥來原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付。啓,依允。又啓目,淸安前縣監李思默原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
甲午九月初五日辰時,上御興政堂。藥房入診入侍時,都提調洪奭周,提調金蘭淳,副提調朴岐壽,檢校直閣徐萬淳,假注書曺錫亨,記事官曺雲承·洪說謨,以次進伏,醫官崔遠基·李亨基·金景球·吳昌烈,進伏楹外訖。奭周等進前奏曰,數日日候寒涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。上曰,醫官入診。亨基等以次診候訖,退伏奏曰,脈候左右三部調均矣。奭周曰,湯劑,當退與諸醫,爛商議定以入矣。上可之。奭周曰,異功散進御之後,少有效益否?上曰,一樣矣。奭周曰,臣頃以賓僚久任之意,有所仰奏矣。輔導啓沃之任,固不宜輕加遞易,而其中實病·實故之難以强責供職者,亦不容一例虛縻,以致瘝曠。見今胄筵講對,課日連開,而春坊上番絶少,行公之人,殆無以推移備員云。衆所其知有故人,捧現告許其遞免,仍令政院,政官牌招開政,與未差之代,竝爲極擇差除,以爲久任責效之地,何如?上曰,依爲之。命大臣就座,又命史官就座。仍命退,諸臣以次退出。
上在慶熙宮。停常參·經筵。
朴岐壽啓曰,明日·再明日光陵忌辰祭齋戒·正日相値,視事頉稟之意,敢啓。傳曰,知道。
李穆淵啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴岐壽啓曰,行左承旨李羲準,今日不爲仕進,卽爲牌招,何如?傳曰,允。
又啓曰,藥房都提調·副提調,持湯劑來待矣。傳曰,封入。
傳于朴岐壽曰,左承旨·右承旨,竝許遞,前望單子入之。
承旨前望單子入之,尹聲大·洪遠謨落點。
朴岐壽啓曰,假注書曺錫亨身病猝重,勢難察任,今姑改差,何如?傳曰,允。
曺錫亨改差,代以申錫愚爲假注書。
李正耆啓曰,玉堂上下番俱空,事甚未安。新除授應敎金鼎集,副應敎李鼎在,校理徐念淳·洪鍾應,副校理黃·洪祐喆,修撰李家淳·趙然春,副修撰成遂默·宋能圭,竝卽牌招,推移入直,何如?傳曰,允。
以應敎金鼎集,副應敎李鼎在,校理徐念淳,副校理洪祐喆·黃,修撰趙然春,副修撰成遂默牌不進罷職傳旨,傳于李正耆曰,只推。
李正耆啓曰,玉堂上下番俱空,事甚未安。應敎金鼎集,副應敎李鼎在,校理徐念淳,副校理洪祐喆·黃,修撰趙然春,副修撰成遂默,旣有只推之命,竝更牌招,推移入直,何如?傳曰,允。
以應敎金鼎集,副應敎李鼎在,校理徐念淳,副校理洪祐喆·黃,修撰趙然春,副修撰成遂默再牌不進罷職傳旨,傳于李正耆曰,只推。
李正耆啓曰,玉堂上下番俱空,事甚未安。應敎金鼎集,副應敎李鼎在,校理徐念淳,副校理洪祐喆·黃,修撰趙然春,副修撰成遂默,旣有只推之命,竝更牌招,推移入直,何如?傳曰,允。
兪星煥啓曰,新除授承旨洪遠謨,以前任永興府使,方在罷散中,亦在解由未出中,何以爲之?敢稟。傳曰,勿拘敍用。
又啓曰,行大司憲鄭基善,掌令趙錫龜,持平李明迪牌不進,執義鄭藎,掌令李鳳純,持平金穰根在外,監察茶時之意,敢啓。傳曰,知道。
以大司諫金鼎均,司諫金羽根,正言李㙽,掌令趙錫龜,持平李明迪牌不進罷職傳旨,傳于兪星煥曰,只推。
李正耆,以侍講院言啓曰,新除授輔德吳致愚,時在京畿通津地,兼輔德李道在,時在廣州地,兼文學柳致明,時在慶尙道安東地。書筵入番事緊,竝斯速乘馹上來事,下諭,何如?傳曰,允。
兪星煥,以備邊司言啓曰,楊州牧使宋祥來,以還簿未勘事,因道啓被囚矣。糴法所重,不容闊挾,而第其赴莅屬耳,事情有足可恕,且況荐歉餘積弊之邑,迎送尤所爲悶。特姑分揀放送,使之戴罪察任,何如?傳曰,允。
又以訓鍊都監言啓曰,本局千摠白殷鎭,身病甚重,勢難察任,改差,何如?傳曰,允。
又以義禁府言啓曰,時囚罪人宋祥來,分揀放送事,承傳啓下矣。宋祥來放送之意,敢啓。傳曰,知道。
義禁府啓目粘連,向前李思默亦,荐歉民情,實難督捧是白乎乃,惟正之供,旣有程限,又煩提飭是白乎則,全數未納,事甚駭然。以此照律,何如?判付。啓,依允。
上在慶熙宮。停常參·經筵。
李穆淵啓曰,來十一日朝參日次矣,敢稟。傳曰,停。
李正耆啓曰,來十一日輪對日次矣,敢稟。傳曰,當次人受點,後日次來待。
李穆淵啓曰,行大司憲鄭基善,掌令趙錫龜,持平李明迪呈辭,執義鄭藎,掌令李鳳純,持平金穰根在外,監察茶時之意,敢啓。傳曰,知道。
朴岐壽啓曰,藥房提調·副提調持湯劑來待矣。傳曰,封入。
尹聲大啓曰,新除授右承旨洪遠謨,時在京畿長湍地,斯速乘馹上來事,下諭,何如?傳曰,許遞,前望單子入之。
承旨前望單子入之,李敦榮落點。
尹聲大啓曰,新除授左副承旨李敦榮,卽爲牌招,何如?傳曰,允。
又啓曰,新除授左副承旨李敦榮,時在平安道永柔縣,斯速乘馹上來事,下諭,何如?傳曰,許遞,前望單子入之。
承旨前望單子入之,趙秉常落點
尹聲大啓曰,新除授左副承旨趙秉常,卽爲牌招,何如?傳曰,允。
又啓曰,假注書申錫愚,時無職名,令該曹依例付軍職,冠帶常仕,何如?傳曰,允。
李正耆,以弘文館言啓曰,新除授校理洪鍾應,時在京畿仁川地,修撰李家淳,時在慶尙道禮安地,副修撰宋能圭,時在公忠道西原地。經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理金羽根,修撰權用經,副修撰吳取善落點。
傳于李穆淵曰,有實故摠管,竝許遞,前望單子入之。
摠管前望單子入之,都摠管金學淳,副摠管鄭來升·朴潤榮·柳相弼·李恒權落點。
李穆淵啓曰,新除授摠管柳相弼,方在職牒還給中,何以爲之?敢稟。傳曰,蕩滌敍用。
又以都摠府言啓曰,新除授副摠管柳相弼,時無職名,令該曹口傳付軍職,何如?傳曰,允。
兵曹口傳政事,護軍單柳相弼。
吏曹口傳政事,兼直閣單吳取善。
李正耆啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,朴鳴和落點。
李正耆,以奉常寺都提調·提調意啓曰,本寺判官有闕,而西耤田粢盛穀監穫,期限甚迫,令該曹口傳差代,何如?傳曰,允。
吏曹口傳政事,以嚴錫履爲奉常判官。
李穆淵,以濬川司言啓曰,本司都廳訓鍊都監千摠白殷鎭改差,代以訓鍊都監千摠李栻差下,使之察任,何如?傳曰,允。
上在慶熙宮。停常參·經筵。
自人定至初九日開東,灑雨下雨,測雨器水深二寸七分。
朴岐壽啓曰,明日常參·經筵,取稟。傳曰,停。
趙秉常啓曰,行大司憲鄭基善,掌令趙錫龜,持平李明迪呈辭,執義鄭藎,掌令李鳳淳,持平金穰根在外,監察茶時之意,敢啓。傳曰,知道。
朴岐壽啓曰,藥房三提調,持湯劑來待矣。傳曰,封入。
趙秉常啓曰,訓鍊大將趙萬永,以司僕寺提調,旗軍洗馬事,明日梁鐵坪出去矣。所佩命召,何以爲之?敢稟。傳曰,仍佩往來。
兵曹口傳政事,副司果單洪鍾應。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李正耆,以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初九日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例,以宗廟薦新加封石榴·柚子,同日一體薦進,何如?傳曰,允。
趙秉常,以訓鍊都監言啓曰,本局局別將權聖祜,身病甚重,勢難察任,改差,何如?傳曰,允。
上在慶熙宮。停常參·經筵。
自開東至未時,灑雨下雨,測雨器水深四分。
朴岐壽啓曰,明日常參·經筵,取稟。傳曰,停。
趙秉常啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,右承旨李穆淵,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
尹聲大啓曰,事變假注書黃晦瑛,身病猝重,勢難察任,今姑改差,何如?傳曰,允。
黃晦瑛改差,代以金龍銓爲事變假注書。
李正耆,以弘文館言啓曰,新除授校理金羽根,副修撰吳取善,竝卽牌招察任,何如?傳曰,允。
趙秉常啓曰,行大司憲鄭基善,掌令趙錫龜,持平李明迪牌不進,執義鄭藎,掌令李鳳純,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽,掌令趙錫龜,持平李明迪牌不進罷職傳旨,傳于趙秉常曰,只推。
以右承旨李穆淵牌不進罷職傳旨,傳于尹聲大曰,只推。
以校理金羽根牌不進罷職傳旨,傳于李正耆曰,只推。
趙秉常啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
李正耆,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,新除授淸道郡守李敏榮呈狀內,矣身親年,法不當遠赴,卽速入啓遞改云。親年旣如是篤老,則有難强令遠赴,今姑改差,何如?傳曰,近邑守令相換。
又以成均館同知館事·大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,知道。
又以弘文館言啓曰,新除授修撰權用經,時在公忠道淸風地。經筵入番事緊,請斯速乘馹上來事,下諭。傳曰,許遞,前望單子入之。
修撰前望單子入之,鄭德和落點。
李正耆,以弘文館言啓曰,新除授修撰鄭德和,卽爲牌招察任,何如?傳曰,允。
趙秉常,以兵曹言啓曰,內禁衛將李兢緖。病難供職,呈狀乞遞,五衛將宋翼鳳·金潤衡,景福宮衛將吳光綵,俱爲除授在外,上來無期云。竝改差,何如?傳曰,允。
又以兵曹言啓曰,幸行在卽,隨駕禁軍將有闕之代,依例口傳擬入之意,敢啓。傳曰,知道。
兵曹口傳政事,以徐驥淳爲內禁將。
義禁府啓目,平澤縣監李海善原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。又照目粘連,淸安前縣監李思默矣本府議啓內,荐歉民情,實難督捧是白乎乃,惟正之供,旣有程限,又煩提飭是白乎則,全數未納,事甚駭然。以此照律,罪杖八十收贖,奪告身三等,私罪。奉敎依允爲旀,功減一等爲良如敎。
修撰趙然春疏曰,伏以,臣駑質蹇劣,樗品朽散,顧何嘗堪承於見職,而苫苴之闋,曾未幾日,簪履之收,有隕自天,瀛館華銜,乍遞旋縻。數月之間,除旨聯翩,榮耀所被,感惶居先,隨牌祗肅,持綾鎖直,纔有日矣。葵忱縱切於陳就,菲材蔑裨於論思,懼深瘝溺,病難蹲冒。玆敢俯竭循墻之悃,仰冀遞鞶之恩。伏乞亟遞臣所帶職名,俾公器重而私分安焉。臣方丐免,何敢贅陳,而竊抱切至之願,冒控仁覆之天,惟聖明矜諒焉。臣以臣父之晩擧,質本羸弱,性又蒙騃,顧復鞠育,恩均慈母,誘掖提誨,義兼嚴師。自幼及長,貽憂於臣父者三十有餘年,緣臣誠孝淺薄,先父見背,草暉未報,樹風纏慟,相倚爲命,惟偏母是已,臣母年今六十九矣。夙嬰貞痼之疾,且當衰莫之境,氣息常凜於床笫,筋骸莫運於房闥,崦嵫頹景,無計挽駐。臣方左右扶將,晝宵焦遑,而菽水之供,每患未贍,蔘桂之劑,尤何能辦?矧値換節之交,風濕外祟,榮衛內損,宿疴添劇,奄奄若不保朝夕,臣情到此,五內如灼,古人所謂報劉日短,政爲臣今日道也。犬馬微誠,雖深戀闕,烏鳥私情,自切反哺,不得不仰首鳴號於天地父母之前。伏願聖慈,俯察微懇,特命選部,畀臣一小懸,俾遂便養之誠,則從今以往,臣母餘年,寔我殿下寵錫也。奉檄動色,闔門攢手,縻粉隕結,容有極哉?臣無任云云。省疏具悉。疏辭下該曹稟處,爾其勿辭察職。
副校理洪祐喆疏曰,伏以,臣之伯父左議政臣奭周,方帶春秋館監事之任,臣之所兼記注官銜,揆以格例,自在應遞。伏乞聖慈,亟命該曹,照例減下,以存公格,千萬幸甚。臣無任云云。省疏具悉。疏辭下該曹稟處。
吏曹啓目粘連,觀此弘文館修撰趙然春上疏,則以爲,臣母年今六十九矣。夙嬰貞痼之疾,且當衰暮之境,氣息常凜於床笫,筋骸莫運於房闥,崦嵫頹景,無計挽駐。臣方左右扶將,晝宵焦遑,菽水之供,每患未贍,蔘桂之劑,尤何能辦?矧値換節之交,風濕外祟,榮衛內損,宿疴添劇,奄奄若不保朝夕,臣情到此,五內如灼。伏願特命選部,畀臣一小縣,俾遂便養之誠亦爲白臥乎所。趙然春之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。又啓目粘連,觀此弘文館副校理洪祐喆上疏,則以爲,臣之伯父左議政臣奭周,方帶春秋館監事之任,臣之所兼記注官銜,揆以格例,自在應遞。伏乞亟命該曹,照例減下,以存公格亦爲白有臥乎所。洪祐喆之所帶春秋館記注官之任,旣與監事,有三寸叔侄應避之嫌,依例減下,何如?判付。啓,依允。
上在慶熙宮。停常參·經筵。
開東,下霜。
藥房都提調洪奭周,提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李正耆啓曰,明日常參·經筵,取稟。傳曰,停。
李穆淵啓曰,行大司憲鄭基善,掌令趙錫龜,持平李明迪牌不進,執義鄭藎,掌令李鳳純,持平金穰根在外,監察茶時之意,敢啓。傳曰,知道。
朴岐壽啓曰,藥房三提調,持湯劑來待矣。傳曰,封入。
傳于趙秉常曰,大臣·備局堂上引見。
傳于趙秉常曰,十三日眞殿茶禮,當親行矣。時原任大臣·閣臣,宗親·儀賓二品以上入參。
兵曹,以柳相弼爲右邊捕盜大將。
趙秉常啓曰,新除授右邊捕盜大將柳相弼,卽爲牌招,傳授命召及大將牌·傳令牌,何如?傳曰,允。
以修撰鄭德和牌不進罷職傳旨,傳于李正耆曰,只推。
李正耆,以弘文館言啓曰,校理金羽根,修撰鄭德和,旣有只推之命,竝卽牌招察任,何如?傳曰,允。
以大司諫金鼎均,司諫朴鳴和,正言李㙽,掌令趙錫龜,持平李明迪牌不進罷職傳旨,傳于李穆淵曰,只推。
李正耆,以敦寧府言啓曰,今甲午式年譜冊修整次,草記蒙允,依例修整,今旣畢役之意,敢啓。傳曰,知道。
趙秉常,以兵曹言啓曰,今九月十三日大駕詣昌德宮眞殿茶禮親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番·幾哨磨鍊,餘軍留營,何以爲之乎?敢稟。傳曰,訓局步軍七哨,馬軍三哨,訓將率領,爲先後廂,禁軍三番爲之,御將率該廳標下軍及該營入直步軍留陣,留營置之。
又以訓鍊都監言啓曰,今此幸行時,隨駕武藝別監一百五十二人饌價錢,每人各三錢,門旗手二十七名饌價錢,每名各一錢五分,依例分給之意,敢啓。傳曰,知道。
尹聲大,以漢城府言啓曰,每年經潦後,無主未葬之類,搜訪登聞事,曾有定式矣。以各別詳審牒報之意,嚴飭各部矣。各部所報,今玆齊到,故別單書入之意,敢啓。傳曰,知道。
義禁府啓目粘連,向前李海善亦,濟州上來貢馬,中路病留,該邑守令,不善救療徑斃者,依分養馬故失例論,四匹罷職,載在大典通編矣。李海善,施以罷職之典,而今番則依備邊司啓下草記,公罪勘放,何如?判付。啓,依允。
刑曹啓目粘連,龍仁丁義聖獄事段,死由被踢,則踢之者當爲正犯,而義聖則推諉於景雲,景雲在逃,尙未質覈。景雲未捉之前,一向牢囚,人鬼未判,庾死可慮。義聖姑施次律,景雲譏詗捉得,嚴覈狀聞之意,分付,何如?判付。啓,依允。又啓目粘連,祥原張仁珏獄事段,死者以禽獸之行,奸淫至親之嫂,則以仁珏憤惋之情,其爲縛打,容或無怪,而其情本出懲惡,非在於必殺,道啓傅生之論,不失欽恤之義。特貸一縷,施以次律,何如?判付。啓,依允。又啓目粘連,江東鄭乃興獄事段,死者之本罪,非關於獄情,傍人之激勸,不足爲藉口,足踢石蹴,遽斷人命,而正犯旣已首實,不可遽擬於參恕之科。訊推取服,何如?判付。啓,依允。
甲午九月初十日辰時,上御興政堂。藥房入診,大臣·備局堂上引見入侍時,都提調洪奭周,提調金蘭淳,副提調朴岐壽,假注書金炳奎,記事官曺雲承·洪說謨,直閣吳取善,左副承旨趙秉常,假注書申錫愚,事變假注書金龍銓,領議政沈象奎,右議政朴宗薰,行大護軍李止淵,吏曹判書朴綺壽,右參贊金箕殷,行大護軍李翊會,知中樞府事李紀淵,行護軍李惟秀·申絅,同知中樞府事李鐵求,校理徐念淳,以次進伏,醫官崔遠基·李亨基·金景球·吳昌烈,進伏楹外訖。奭周曰,秋兩太過,朝氣甚冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上命醫官入診,亨基等,以次診候訖,退伏奏曰,脈候左右三部調均矣。奭周曰,湯劑更爲議定乎?亨基等曰,前進湯劑,果爲奏效,依前方,限後日次繼進,似好矣。奭周曰,湯劑今方煎進,而時刻將晩,提調先退監煎,似好,故敢達矣。上可之。蘭淳等率醫官退出。上曰,次對爲之。象奎曰,月前聖敎,深軫畿民最被洊歉之狀,特有兩年條軍錢仍停之擧,流離者還集,愁嘆者回笑,導揚和氣,奠固根本,無過於是,不勝欽誦。而又伏承其外可以紓力者,令廟堂商確聞奏之命矣。第伏念,軍錢旣令停退,則式年各軍案及十年大都案磨勘當次,竝在今年,而諸般情費之出於民者,聞甚夥然,此若一體更退於明秋,則窮民可受實惠,故敢此仰達矣。上曰,依爲之。出擧條象奎曰,卽接廣州留守金履載所報,則以爲,本城餉穀中,年例應分折米,爲一萬六千石,此是啓下定摠,取耗支放,而壬·癸以來,停退未捧,與流來逋貸,數極夥然,穀摠大縮。應分中未分而耗條欠缺,且因昨年結役退捧,不得不以還捧穀,推移取用,而耗條又縮。竝計其數,合爲一千一百二十七石,到今事勢,合有別般措處。而本府有庚寅·壬辰兩西間年添餉條,一千三百三十餘石之排年置簿者,以此劃補於壬·癸兩年耗條欠缺之數,其餘二百六石零,則俾爲稤倉城機公用,與城堞·公廨修補之役,實爲方便。且添餉條之一千石作來,以六百六十六石零作入者,終有有名無實之患,自今添餉作來者,屬之當年支放,而當年還分之爲支放,不得不準分者,照右數減分,則停間年六百餘石之添餉,得每年三千餘石之實留,非但得失損益,較然明甚,實亦爲減糶便民之道爲辭矣。餉耗充數之以庚·壬未入條,劃補應分支放之以間年作來者移用,爲免目下犯本之患,且得來後添留之效,俱合方便。竝爲依施。至若稤倉城機用下之煩請充報,非但有違於定例本意,顧念餉體,不可以數爻之無多,遽許取用。置之。其餘數二百餘石,使之別爲糶糴,漸次滋殖,而今此推移條一千一百二十七石之向後補缺之方,報辭中旣有商度者云,其還報年條,先爲修報,俾存重餉之意,亦爲憑後之資事,一體分付,何如?上曰,依爲之。出擧條象奎曰,卽見京畿監司申在植所報,則本營所管各樣支放穀停退條,癸巳見縮耗折租四千九百三十三石零,請以湖南租之移糶於本道者,區劃給代矣。本營支放穀,以兩年停退之故,取耗需用者,無他着手,屢有請劃,而量其事勢,亦難終靳。依所報,以該道所在昨年移運湖南種租中,四千九百三十三石零,特爲許劃,何如?上曰,依爲之。出擧條象奎曰,水原句管各道穀見縮條,今年耗米一千二百二十五石零,蕩債給代穀六百石,廣州句管關西·湖西穀見縮條,癸巳耗米三百二十石零,松都句管關西穀今年耗代條二千石,自各該府,報請給代矣。各營支放不足耗之從他代劃,係是年例,水原則以嶺南,廣州則以湖西,松都則以海西,而竝以本司句管各名穀會錄耗及加分耗中折米劃給,使之取用,何如?上曰,依爲之。出擧條象奎曰,卽見平安監司鄭元容所報,則以爲,以本道軍餉中一萬五千石,酌定劃付,作爲一年內原別放下之資,而每歲三數百石有餘還錄矣。間因勅行時謬開,式外放下,雖無勅之歲,或數千餘石·千餘石,無名濫下,若此路不塞,漏瀜轉滋。就元數中每年九千二百九十三石,爲各邑鎭應下,三千四百石劃付直路十三站,分四等別放下,一千一百七石,爲僻邑放下,至於閏朔入下條二百石,勅行及別使時支放條一千石,另爲儲留,歲末磨勘時,以一萬三千八百石放下,一千二百石儲留之意,如式修啓。而且勅行非恒有之事,儲留一千石,勿爲還錄,名以餉餘穀,還分取耗,計至幾年,則雖除勅別使所需,餘數亦必不少,始爲除出幾石,還錄本餉,以爲添裕之地爲辭矣。乙丑一萬五千石之定數放下,固是節濫之擧,而挽近又不免滲漏消融之患,則今此就其中區別排定,使不得加減者,實合於通變之宜。至若千石之除出添耗,名以餉餘,另作勅行及別使所需,尤可見備預防弊之意。竝依所報施行,使之永久恪遵,何如?上曰,依爲之。出擧條象奎曰,卽見摠戎使申絅所報,則以爲,本廳所管漢北門,兩年巨浸之後,水筒鐵箭門,全數漂失,石築與城堞,亦多圮缺,及今修築,不容虛徐。且北漢雖經年前大役,而間亦有未及修葺者,如或遲待他時,則將有物力倍入之慮。請以空名帖五百張頒下,俾爲補用矣。城役宜亟經始,物力諒無措辦,而空帖請得,旣有已例,則固不足靳惜。第近値荐歉,諸道之以此補賑者多矣。想今區處之際,難免煩擾之患,以四百張許施,而旣有湖西還納帖百張,以此移用,其餘成給之意,分付該曹,何如?上曰,依爲之。出擧條象奎曰,卽見咸鏡前監司權敦仁狀啓,則以爲,慶興邑鎭換設後,公廨營建,今始告竣,而該府使金鍵,自其莅任,已多著績,今當府鎭移設之役,實心經紀,到底幹當,上不煩公,無一區劃,下不徵民,全資廩俸,其所效力,合有示意,而事係干恩,請令廟堂稟處矣,移邑,大役也,而不煩民力,實心經紀,使城堞·廨舍,煥然一新,民邑免沈墊之憂,邊圉無疎虞之慮。該府使金鍵之殫誠勤勞,極爲嘉尙,合施別般酬賞。特令銓曹,許用防禦履歷,而聞其瓜期不遠,第念新移之初,撫摩奠接之方,不宜遽付他手,限一瓜更爲仍任責成,何如?上曰,依爲之。出擧條象奎曰,摠戎使申絅所帶捕將,非但職務多妨,且聞北漢有看審之役,無以出往經宿云。此不可不及今體諒,捕將之任,姑爲許遞,何如?上曰,依爲之。出擧條奭周曰,幸行在邇,凡係役民之事,業已因下敎,務從減省矣。畿邑荐歉之餘,不可不加意軫恤,而京上司下屬之稱以情債,科外討索,最係痼弊,在所嚴杜。方將自備局發遣摘奸,隨現嚴繩,不能禁察之該司官員,亦當草記論勘,而掖屬之乘時誅求,尤宜有別樣操束,其犯科者,隨卽出付攸司,從重懲勵之意,預爲出擧條申飭。有貢物衙門及法司下隷之憑藉諸具,責出於貢人市民者,尤是惡習,甚至官員亦或冒犯。此曾有受敎另飭,而年久之後,難保其恪遵無犯,亦爲申明嚴禁,俾各惕念,無至抵罪之地,何如?上曰,依爲之。出擧條秉常曰,右邊捕盜大將申絅許遞事,命下矣。捕將重任,不可一刻蹔曠,在前如此之時,有他邊大將兼察之例,今番則何以爲之乎?上曰,他邊大將兼察,可也。出擧條秉常曰,右邊捕盜大將,以他邊大將兼察事,命下矣。兼察右邊捕盜大將李升權,卽爲牌招聽傳敎,何如?上曰,依爲之。出擧條上曰,大臣就座。秉常曰,諸宰奏事。止淵曰,先朝辛亥,禁軍一番減額,以壯勇衛權付,而及夫壯營罷後,其支放條,屬之均廳,以補奴婢貢給代之需。戊辰,禁軍加設後,以此移劃兵曹,而其時以本廳排用之不足,至請從他區劃,尙未及充代矣。昨年三內禁軍革罷,旣出於軫念經費,則到今支放條,事當依前還屬本廳,故敢此仰達矣。上曰,依爲之。出擧條秉常曰,玉堂所懷奏之。念淳曰,無所懷矣。上曰,玉堂誰也?秉常曰,徐念淳也。秉常曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
朴岐壽啓曰,明日常參·經筵,取稟。傳曰,停。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,藥房提調·副提調,持湯劑來待矣。傳曰,封入。
又啓曰,今十七日明陵親祭,祭文當爲製進,而藝文提學李勉昇在外,弘文提學李翊會,待明朝牌招,使之製進,何如?傳曰,允。
李穆淵啓曰,今此幸行時,何大臣留都乎?敢稟。傳曰,領府事留都。
兵曹,以李羲甲爲留都大將。
以校理金羽根,修撰鄭德和牌不進罷職傳旨,傳于尹聲大曰,只推。
尹聲大,以弘文館言啓曰,校理金羽根,修撰鄭德和,旣有只推之命,竝卽牌招察任,何如?傳曰,允。
李穆淵啓曰,行大司憲鄭基善,掌令趙錫龜,持平李明迪牌不進,執義鄭藎,掌令李鳳純,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜,持平李明迪牌不進罷職傳旨,傳于李穆淵曰,只推。
李穆淵,以都摠府言啓曰,今日入直內三廳武兼禁軍及軍兵等,當爲中日習射技放,而旗軍洗馬相値,不得設行之意,敢啓。傳曰,知道。
又以都摠府言啓曰,今此動駕時,侍衛·寶劍·守宮,當爲備員,而都摠管金學淳呈辭受由,副摠管鄭來升·李恒權在外,一員未差,無以備員。令政院稟旨變通,仍令該曹,以在京無故人口傳差出,待下批,牌招,以爲備員進參之地,何如?傳曰,允。竝許遞。
兵曹口傳政事,以金熙華爲都摠管,尹命圭·朴齊聞·趙運永爲副摠管。
李穆淵,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以禁衛營言啓曰,本營哨官金澈根,身病猝重,勢難察任,改差,何如?傳曰,允。
上在慶熙宮。停常參·經筵。
自辰時至人定,灑雨下雨,測雨器水深一寸。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪星煥啓曰,明日動駕相値,祝事頉稟之意,敢啓。傳曰,知道。
備忘記,安義僉使裵行俊下直,長弓一張,長箭一部,片箭一部,筒兒一箇賜給。
尹聲大啓曰,藥房都提調·提調,持湯劑來待矣。傳曰,封入。
傳于趙秉常曰,明日出宮內門路,以廣達門爲之。
李穆淵啓曰,行大司憲鄭基善,掌令李鳳純·趙錫龜,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令李鳳純·趙錫龜,持平李明迪牌不進罷職傳旨,傳于李穆淵曰,只推。
以校理金羽根,修撰鄭德和牌不進罷職傳旨,傳于兪星煥曰,只推。
兵曹口傳政事,副護軍單趙斗淳。
兪星煥,以奎章閣言啓曰,明日眞殿茶禮親行時,時原任閣臣,當爲進參,而原仕直閣朴永元,時無職名,令該曹口傳付軍職,何如?傳曰,允。
兵曹口傳政事,護軍單朴永元。
兪星煥,以奎章閣言啓曰,咸興·永興兩本宮衣幣香燭封裹,所重何如,而檢書官李效榮,身爲差備官,不爲齋宿,事未前有,萬萬駭然。令該府拿問處之,何如?傳曰,允。
趙秉常,以兵曹言啓曰,來十月初三日,大駕詣宗廟齋宿,初四日冬享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番·幾哨磨鍊,餘軍留營,何以爲之乎?敢稟。傳曰,依太廟秋展謁例爲之。
又以兵曹言啓曰,闕內入直訓鍊都監局別將·把摠·哨官及內三廳將·守門將等番單子,每中日入啓受點矣。今九月十七日,中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入。巡將·監軍,依例以今十六日受點人員,十七日至,使之仍察之意,敢啓。傳曰,知道。
又以備邊司言啓曰,卽見京畿監司申在植狀啓,則以爲,,畿民之最所愁苦者,卽北漢城餉也。轉輸之艱,耗費之濫,痼弊難言,流來上城條六千餘石,依前上捧於城倉,癸巳姑貸條二千石,還報該營,中年添還條九千餘石,特許捧留各邑,捧留條之耗費,則代錢輸送於摠廳事,請令廟堂稟處矣。年前該將臣筵奏申規之後,固不可更議闊挾,而第今秋事,雖得少康,念其纔經荐歉,加以輪沴,瘡痍餘民,尙無止屆。其在到底懷保之道,合有別般曲施之擧,而道啓條陳,可見參酌之意。特依所請,今年當納條中六千餘石,及癸巳姑貸條二千石,使之本色城納,其餘九千餘石,則姑爲捧留,而捧留條之耗費,亦令代錢輸送,以示朝家爲紓民力之至意,何如?傳曰,允。
又以訓鍊都監言啓曰,本局別將元永麟,身病甚重,勢難察任,改差,何如?傳曰,允。
又以御營廳言啓曰,本廳哨官李鼎夏,身病甚重,勢難察任,改差,何如?傳曰,允。
咸鏡監司曺鳳振疏曰,伏以,臣猥膺藩寄,辭不獲命,黽勉祗肅,行將陛辭矣。臣之父母墳山,在於京畿砥平地,而楡塞返節,方切霜露之感,桐鄕按藩,冞增風樹之慟。省掃一念,寤寐如結,玆控短章,仰瀆宸聽。伏乞聖慈,俯垂鑑諒,特許由暇,俾伸至情,千萬顒祝。臣無任云云。答曰,省疏具悉。卿其往省焉。
上在慶熙宮。停常參·經筵。
自開東至巳時,有霧氣。夜三更,月暈。
大駕詣眞殿入齋室後,王世孫,遣宮官問安。答曰,知道。內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
朴岐壽啓曰,明日常參·經筵,取稟。傳曰,停。
趙秉常啓曰,司僕寺內乘來言,捲簾,取稟。傳曰,捲三面。
朴岐壽啓曰,藥房三提調,持湯劑來待矣。傳曰,封入。
尹聲大啓曰,明日傳香,禮房承旨當爲齋宿,而行都承旨朴岐壽,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
兵曹,以李公翼爲留都從事官。
趙秉常,以兵曹言啓曰,回榜人之京以別單,外以狀聞後,加一資成給花牌,自是定式。而端川居出身崔克蕃,居在鄕曲,未諳規例,不由監營,直受花牌次,持紅牌及戶籍,來訴臣曹,故考諸榜目,則今年回榜,果爲的實。揆以法例,事當還下送,自本道狀聞後擧行,而回榜人之事,有不可遲延,似此之人,成給花牌,亦有已例,特爲拔例成給,何如?傳曰,允。
甲午九月十三日辰時,大駕詣昌德宮。親行眞殿茶禮擧動入侍時,行都承旨朴岐壽,左承旨尹聲大,右承旨李穆淵,左副承旨趙秉常,右副承旨兪星煥,同副承旨李正耆,假注書金炳奎·申錫愚,記事官曺雲承·洪說謨,檢校直閣李景在,檢校待敎金興根,直閣吳取善,待敎金學性以次侍立。時至,通禮跪啓請外辦,上具翼善冠·衮龍袍,乘輿出興泰門。藥房都提調洪奭周,提調金蘭淳,副提調朴岐壽進前奏曰,日氣陰濕,霧亦不宜,侵早勞動,聖體,若何?上曰,一樣矣。至廣達門外,通禮跪啓請降輿乘輦,上降輿乘輦,由建明門,出興化門,進發至昌德宮之敦化門,由進善門至仁政門外。通禮跪啓請降輦乘輿,上降輦乘輿,由仁政殿及萬安門入齋室。少頃,通禮跪啓請出次,上出次,入詣板位,北向立。通禮跪啓請鞠躬四拜興平身,上行禮訖。陞詣第一室盥洗位,盥洗訖,詣神位前跪,岐壽奉香,正耆奉爐以進,上三上香。仍獻三爵,正耆奉而奠之,次詣第二室第三室,竝如右儀,仍降復位。通禮跪啓請鞫躬四拜興平身,上行禮訖,通禮跪啓請禮畢,上還入齋室。三嚴後,通禮跪啓請外辦,上出萬安門,乘輿出仁政門。通禮跪啓請降輿乘輦,上降輿乘輦,由進善門出敦化門,仍進發,入興化門至廣達門。通禮跪啓請降輦乘輿,上降輦乘輿,入顯謨門,出標信解嚴,由興泰門還內。諸臣以次退出。
上在慶熙宮。停常參·經筵。
李正耆啓曰,明日經筵,取稟。傳曰,停。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹聲大啓曰,藥房提調,持湯劑來待矣。傳曰,封入。
傳于李正耆曰,傳香承旨馳詣宗廟·景慕宮,奉審摘奸,仍詣受香所,奉審摘奸以來。
傳于尹聲大曰,禮·工換房。
趙秉常啓曰,今此幸行時,斥堠·伏兵·傳語軍調發事,廣州留守·摠戎使處祗受次,標信及兵符櫃請出之意,敢啓。傳曰,知道。
李穆淵啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于李穆淵曰,只推。
尹聲大,以弘文館言啓曰,修撰趙然春差祭,副修撰吳取善內閣入直,下番闕直,事甚未安。修撰鄭德和,副修撰成遂默,竝卽牌招,以爲推移入直之地,何如?傳曰,允。
以修撰鄭德和,副修撰成遂默牌不進罷職傳旨,傳于尹聲大曰,只推。
趙秉常,以都摠府言啓曰,今此幸行時,侍衛·寶劍·守宮,當爲備員,而都摠管金熙華差祭,副摠管尹義儉,以禁衛中軍,陣上進,無以備員。令政院稟旨變通,仍令該曹,以在京無故人口傳差出,待下批,牌招,以爲備員進參之地,何如?傳曰,允。
趙秉常啓曰,因都摠府草記,今此幸行時,侍衛·寶劍·守宮,當爲備員,而都摠管金熙華差祭,副摠管尹義儉,以禁衛中軍,陣上進,無以備員。令政院稟旨變通,仍令該曹,以在京無故人口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以尹尙圭爲都摠管,鄭來升爲副摠管。
兵曹,副摠管單尹尙圭。
以慶尙監司徐憙淳狀啓,薦新進上柚子,節序差早,色靑體小,惶恐侍罪事,傳于尹聲大曰,勿待罪事,回諭。
以慶尙監司徐憙淳狀啓,進上黃栗,節序差早,限內不得封進,惶恐待罪事,傳于尹聲大曰,勿待罪事,回諭。
尹聲大,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙秉常,以都摠府言啓曰,今日入直內三廳武兼禁軍及軍兵等,當爲習射技放,而明陵親祭散齋相値,不得設行之意,敢啓。傳曰,知道。
又以備邊司言啓曰,卽見平安監司鄭元容分等狀啓,則平壤等十一邑,置之稍實,永柔等二十二邑,置之之次,安州等九邑,置之尤甚,後錄諸條,竝請令廟堂稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留及營別置穀,從便區劃事也。其一,陳田火田之還加起,從實執卜事也。其一,新還當捧條與添餉條,無論尤甚·之次邑,尤甚面里全數代穀代錢,之次面里折半代穀代錢,待明秋還作本色事也,其一,慈城屬成川等四邑,藥山屬价川等二邑城餉,程途最遠之面,年形判歉之里,姑令捧留邑倉事也。其一,楚山査逋未捧穀二千四十九石,待明秋準捧事也。其一,尤甚邑限明秋勿定配所,推奴徵債防塞事也。分等依狀請施行,各邑鎭火田之四分一權減,各鎭屬給代之儲留穀區劃,陳火田之從實執卜及尤甚邑勿定配所,限明秋推徵防塞,俱係年例,竝爲依施。今秋西農,統以論之,災實間多相錯,優劣未免懸殊,則還穀代捧之從便準折,添餉錢條之分數還納,旣多已例,不須靳持,至若城餉平留之只以面里,楚山排逋之退以明秋,揆以民勢,亦難强責,竝依所請許施,何如?傳曰,允。
大護軍李翊會疏曰,伏以臣猥膺專對之命,已卜出疆之日矣。臣之父母墳山,在於京畿楊根地,而緣臣衰病,久曠省掃,今當遠離鄕國,回望松楸,情私難抑,欲於未行之前,往省塋域。伏乞聖慈,俯垂鑑諒,特許由暇,俾伸至情,千萬顒祝,臣無任云云。答曰,省疏具悉。卿其往省焉。
上在慶熙宮。停常參·經筵。
藥房都提調洪奭周,提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
尹聲大啓曰,玉堂備員間,視事頉稟之意,敢啓。傳曰,知道。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政沈象奎,右議政朴宗薰俱有身病,左議政洪奭周無時急稟定事,不得來會云矣,敢啓。傳曰,知道。
朴岐壽啓曰,藥房三提調,持湯劑來待矣。傳曰,封入。
李正耆啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于李正耆曰,只推。
尹聲大,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以弘文館言啓曰,下番闕直,事甚未安。副修撰成遂默,旣有只推之命,卽爲牌招入直,何如?傳曰,允。
李正耆,以禁衛營言啓曰,明陵行行時,本營隨駕事,命下矣。南營則哨官安鎭榮,京中哨官十五名,助番牙兵二十五名,西營則哨官金麗漢,助番牙兵五十名,新營則千摠李齊年,騎士將成鼎源,把摠趙存永,哨官申光浩,敎鍊官李廷春,騎士二十一人,兼別破陣二名,助番牙兵三十名率領入直,南別營則哨官李熙鎔,別騎衛一人,別牙兵七名率領守直,火藥庫則哨官崔文興,別破陣八名,兼別破陣六名率領守直,都城頹圮一處,則別騎衛李景臣,京標下軍十五名率領守直之意,敢啓。傳曰,知道。
甲午九月十五日辰時,上御興政堂。藥房入診入侍時,都提調洪奭周,提調金蘭淳,副提調朴岐壽,假注書金炳奎,記事官曺雲承·洪說謨,直閣吳取善以次進伏,醫官崔遠基·李亨基·金景球·吳昌烈,進伏楹外訖。奭周曰,朝氣陰濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候,一樣矣。奭周曰,醫官待令,使之入診乎?上曰,置之。奭周曰,湯劑進御已爲十五貼矣,有何奏效乎?上曰,別無見效矣。奭周曰,幸行前當繼進乎,停止乎?上曰,繼進,可也。奭周曰,臣有仰連者矣。廟殿陵寢展謁祼將之時,興拜之節,所繫不輕,上有神明之對越,下有臣僚之觀瞻,儀文度數之間,實合至敬至愼,而近伏覩行禮之際,或未免有不應於臚唱節次者,唱贊之聲,亦隨而忽遽,殊欠聽聞。自今以往,深加聖念,益致敬謹,雖微細之節,毋或少有漏錯,區區之望也。上曰,大臣就座。仍命退,諸臣以次退出。
上在慶熙宮。停常參·經筵。
進御加味異功散,自明日停止事,榻前下敎。
尹聲大啓曰,明日幸行相値,視事頉稟之意,敢啓。傳曰,知道。
朴岐壽啓曰,藥房提調·副提調,持湯劑來待矣。傳曰,封入。
傳于朴岐壽曰,工·兵換房。
朴岐壽,以兵曹言啓曰,今此幸行時,左邊捕盜大將李升權,以訓鍊都監中軍,隨駕矣。在前如此之時,有他邊大將兼察之例,回鑾間右邊捕盜大將柳相弼,姑令兼察,何如?傳曰,允。
朴岐壽啓曰,因兵曹草記,今此幸行時,左邊捕盜大將李升權,以都監中軍,隨駕矣。回鑾間右邊捕盜大將柳相弼,姑令兼察事,允下矣。兼察左邊捕盜大將柳相弼,卽爲牌招聽傳敎,何如?傳曰,允。
李穆淵啓曰,行大司憲鄭基善,掌令趙錫龜,持平李明迪呈辭,掌令李鳳純未肅拜,執義鄭藎,持平金穰根在外,監察茶時之意,敢啓。傳曰,知道。
以副修撰成遂默牌不進罷職傳旨,傳于尹聲大曰,只推。
傳于朴岐壽曰,明日出宮內門路,以廣達門爲之。
尹聲大,以奎章閣言啓曰,守宮檢校直閣李嘉愚,待開門牌招,何如?傳曰,允。
又以弘文館言啓曰,下番姑降入直,事甚未安。副修撰成遂默,旣有只推之命,卽爲牌招入直,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以禮曹言啓曰,卽接星州幼學鄭修亨所志,則以爲,同姓七寸叔國僑,嫡妾俱無子,以其同姓十二寸弟胤寬第二子華東,欲爲繼後,兩家諸族相議完定,而未及禮斜,國僑夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭修亨所訴旣如此,依定式鄭胤寬第二子華東,立爲鄭國僑之後,何如?傳曰,允。
又以禮曹言啓曰,卽接扶餘幼學鄭啓霖所志,則以爲,同姓四寸兄肇霖,嫡妾俱無子,以其同姓八寸弟亨默第二子志涵,欲爲繼後,兩家相議完定,而未及禮斜,肇霖夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭啓霖所訴旣如此,依定式鄭亨默第二子志涵,立爲鄭肇霖之後,何如?傳曰,允。
朴岐壽,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日中時量,結陣扈衛之意,敢啓。傳曰,知道。
又以兵曹言啓曰,西班隨駕人員中,前承旨洪遠謨,時無職名,口傳付軍職以入之意,敢啓。傳曰,知道。
兵曹口傳政事,副護軍單洪遠謨。
朴岐壽,以兵曹言啓曰,西班隨駕人員中,前參議李祖榮,時無職名,口傳付軍職以入之意,敢啓。傳曰,知道。
兵曹口傳政事,副護軍單李祖榮。
朴岐壽,以兵曹言啓曰,今九月十七日武臣堂上祿試射日次,而幸行相値,不得設行,以後日退行之意,敢啓。傳曰,知道。
又以御營廳言啓曰,本廳騎士將洪墡,哨官李應彬陣上晩到,極爲駿然,竝爲先汰去之意,敢啓。傳曰,知道。
上在慶熙宮。停常參·經筵。
大駕詣碑閣所,入幄次後,世孫宮,遣宮官問安。答曰,知道。內閣·政院·玉堂·藥房口傳問安。答曰,知道。仍詣明陵入齋室後,王孫宮,遣宮官問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。親祭後,世孫宮,遣宮官問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。還詣碑閣所入幄次後,世孫宮,遣宮官問安。答曰,知道。內閣·政院·玉堂·藥房口傳問安。答曰,知道。還宮後,內閣·政院·玉堂·藥房·朝廷二品以上·六曹堂上口傳問安。答曰,知道。
朴岐壽啓曰,來二十一日,朝參日次矣,敢稟。傳曰,停。
尹聲大啓曰,明日常參·經筵,取稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
朴岐壽啓曰,司僕寺內乘來言,捲窓,取稟,傳曰,捲三窓。
大駕自黔巖碑閣所詣陵所時軍令,初吹辰正一刻,二吹辰正二刻,三吹辰正三刻。
大駕自黔巖碑閣所還宮時軍令,初吹申正初刻,二吹申正一刻,三吹申正二刻。
李穆淵啓曰,卽者義禁府都事來言,今日幸行時,駕側鳴錚罪人任百冕等七十五名,移送秋曹云矣,敢啓。傳曰,知道。
尹聲大,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
朴岐壽,以御營廳言啓曰,隨駕將官及駕前別抄將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕軍兵等處,乾犒饋依定式磨鍊分給之意,敢啓。傳曰,知道。
甲午九月十七日卯時,大駕詣明陵,親祭幸行入侍時,行都承旨朴岐壽,左承旨尹聲大,右承旨李穆淵,左副承旨趙秉常,右副承旨兪星煥,同副承旨李正耆,假注書金炳奎·申錫愚,記事官曺雲承·洪說謨,原任直提學朴綺壽·鄭基善,檢校直閣徐萬淳,原任直閣金鼎集,檢校待敎金興根,待敎金學性以次侍立。時至,鼓三嚴,通禮跪啓外辦,上具戎服,乘轎出興奉門。藥房都提調洪奭周,提調金蘭淳,副提調朴岐壽進前奏曰,侵早勞動,聖體,若何?上曰,一樣矣。仍由廣達門出興化門,進發至崇禮門,宣傳官跪稟吹打作。踰慕華峴,岐壽曰,替馬之際,不善擧行,當該司僕寺官員,所當重勘,而本院請推之外,無他可施之罰,何以爲之?敢稟。上曰,事過後拿處,可也。出擧條詣黔巖晝停所,入幕次。上曰,京畿監司率各務差使員,還宮時晝停所待令。出駕敎少頃,命三吹,通禮跪啓外辦,上出幕次,乘轎至明陵洞口,宣傳官跪稟吹打止。通禮跪啓請降轎乘輿,上降轎乘輿,入齋室。通禮跪啓外辦,上具翼善冠·淺淡服·烏犀帶·黑皮靴,出齋室,乘輿至紅箭門外降輿。通禮導上詣展謁版位,行四拜禮,在位者皆四拜。上曰,都承旨進詣陵上奉審。岐壽承命奉審,還奏曰,臣進詣陵上奉審則無頉,曲墻內外奉審則亦無頉矣。上入小次。親祭時至,通禮啓請行禮,上出小次。執禮請行初獻禮,贊禮金蘭淳前導,詣階上版位,行四拜禮,仍詣尊所,西向立,執尊擧羃,上就神位前跪,聲大奉香,正耆奉爐,上三上香,正耆奠罏于案,聲大奉酌進,上執酌獻酌,授正耆,奠于神位前。又進副酌二次如初儀,上少退跪。大祝應敎金鼎集,入就神座之右,東向跪讀祝文訖,上降復位。執禮請行亞獻禮,亞獻官領議政沈象奎,行禮如儀訖,降就位。執禮請行終獻禮,終獻官左議政洪奭周,行禮如儀訖,降就位。贊禮啓請四拜,上行四拜禮,在位者皆四拜。上曰,望燎禮亞獻官爲之。象奎行望燎禮畢。上卽入小次旋詣版位,行辭陵禮。上曰,右副承旨·同副承旨分詣局內諸陵奉審,順懷墓一體奉審以來。出駕敎上乘輿還齋室,鼓三嚴。通禮跪啓外辦,上改具戎服,出齋室乘輿。領議政沈象奎,左議政洪奭周進前奏曰,日吉辰良,謁陵禮成,回鑾將萬安,瞻望羽旄,群情慶幸,勞動旣多,聖體,若何?上曰,一樣矣。命書傳敎曰,自陵洞口至崇禮門外捧上言。出駕敎上至降輿所,上降輿乘轎,宣傳官跪稟吹打作,進發至晝停所,入幕次。上命京畿監司率各務差使員入侍。左副承旨趙秉常,假注書申錫愚,記事官朴齊憲·洪說謨,京畿監司申在植,地方官兼一路都差使員楊州牧使宋祥來,道路橋梁差使員通津府使李惟時,地方官高陽郡守李寅亮,出宮時傳語差使員積城縣監宋在誼,還宮時傳語差使員金浦郡守金最秀,日傘奉持差使員桃源察訪金孝喆,待令馬差使員延曙察訪李宗心,以次進伏訖。上命奏職姓名,在植等以次奏之。上命退,諸臣以次退出。仍命三次,上出幕次秉轎,進發至碌磻峴,宣傳官跪稟懸燈,至崇禮門,宣傳官跪稟吹打止,上由興化門,入廣達門·興泰門還內。仍出標信解嚴,諸臣以次退出。
上在慶熙宮。停常參·經筵。
自開東至申時,灑雨下雨,測雨器水深三分。
大殿·中宮殿,內閣·政院·玉堂·藥房翌日口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿,朝廷二品以上·六曹堂上單子問安。答曰,知道。
藥房都提調洪奭周,提調金蘭淳,副提調朴岐壽啓曰,祗謁仙寢,聖慕克伸,侵夜回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。予則一樣。中宮殿氣候亦爲安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
尹聲大啓曰,明日常參·經筵,取稟。傳曰,停。
李穆淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李正耆曰,明陵親祭時,獻官以下·陵官以下及守僕等,別單書入。
朴岐壽啓曰,假注書申錫愚身病猝重,勢難察任,今姑改差,何如?傳曰,允。
申錫愚改差,代以金洙根爲假注書。
李穆淵啓曰,行大司憲鄭基善,掌令李鳳純·趙錫龜,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于李穆淵曰,只推。
以京畿監司申在植狀啓,利川府使金永翼,謂有身病,連呈辭狀,不得已罷黜事,傳于李正耆曰,令該曹口傳差出,催促下送。
吏曹口傳政事,以李羲碩爲利川府使。
以平安監司鄭元容狀啓,江界等邑民家燒燼,人物渰死事,傳于兪星煥曰,民家之燒燼,人命之渰死,聞甚驚惻,元恤典外,別加顧助,渰死人如有生前身·還布,竝蕩減,江界之失火民家,卽爲結構奠接,俾無失所之弊事,廟堂措辭分付。
李穆淵,以兵曹言啓曰,今番明陵幸行時,隨駕將校軍兵各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將官將校軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城四間許頹圮處,今九月十九日爲始,改築之意,敢啓。傳曰,知道。
義禁府啓目,奎章閣檢書官李效榮原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在慶熙宮。停常參·經筵。
尹聲大啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹聲大啓曰,左副承旨趙秉常,今日不爲仕進,卽爲牌招,何如?傳曰,允。
李正耆啓曰,假注書金洙根時無職名,令該曹依例付軍職冠帶常仕,何如?傳曰,允。
傳于李正耆曰,原任直閣金鼎集馳詣華寧殿,奉審摘奸,仍詣健陵·顯隆園,一體奉審以來。
傳于李正耆曰,今二十二日眞殿茶禮,當親行矣。時原任大臣·閣臣·宗親·儀賓二品以上入參。
傳于李正耆曰,今二十二日親臨瑞蔥臺矣,處所以春塘臺爲之。
傳于李正耆曰,明陵親祭時,禮房承旨加資。
以明陵親祭時,獻官及陵官以下別單,傳于李正耆曰,亞獻官領議政沈象奎,終獻官左議政洪奭周,竝熟馬一匹賜給,贊禮禮曹判書金蘭淳,半熟馬一匹賜給,執禮副應敎李鼎在,大祝應敎金鼎集,竝加資。典祝官奉常正申在獻,陵司別檢崔琠,執尊副司果徐有贊,祝史副司果韓鎭庭,齋郞副司果趙啓昇,贊者引儀成泳默,兼引儀李榕,謁者假引儀金汝淳·李彦柱,贊引假引儀劉錫祥·李東柱,祭監監察鄭海宗·黃命顯,左通禮李發源,右通禮洪龜燮,贊儀李鍾岱,東西唱兼引儀宋榮來·崔燨,竝兒馬一匹賜給。別檢崔㙉,參奉韓義新竝陞六,香官校書校理任秀龍,祭文正書忠義衛許煜,考例施賞。本陵行首守僕帖加,其餘員役·守僕等,竝考例施賞。
傳于李正耆曰,今此賞典中,雖兼數事,無得疊授。
以左副承旨趙秉常牌不進罷職傳旨,傳于李正耆曰,只推。
李正耆啓曰,行都承旨朴岐壽,左副承旨趙秉常不爲仕進,左承旨尹聲大須資出去,右承旨李穆淵在外,右副承旨兪星煥陳疏經出,院中只有臣一人,伴直無人,左副承旨趙秉常,所當牌招,而拘於廳規,不得請牌,何以爲之?敢稟。傳曰,牌招。
又啓曰,應敎·副應敎未差,校理徐念淳,副修撰成遂默陳疏經出,副校理黃在外,副修撰吳取善內閣進,玉堂上下番俱空,事甚未安。校理金羽根,副校理洪祐喆,修撰鄭德和·趙然春,竝卽牌招,推移入直,何如?傳曰,允。
又啓曰,行都承旨朴岐壽不爲仕進,左承旨尹聲大須資出去,右承旨李穆淵在外,左副承旨趙秉常陳疏,院中只有臣一人,伴直無人,右副承旨兪星煥疏批已下,所當牌招,而拘於廳規,不得請牌,何以爲之?敢稟。傳曰,牌招。
又啓曰,校理徐念淳,副修撰成遂默疏批已下,一體牌招,推移入直,何如?傳曰,允。
又啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于李正耆曰,只推。
李正耆啓曰,今此京外上言一百八張內,七十九張以猥濫拔去,二十九張分下各該司次,捧入之意,敢啓。傳曰,知道。
以咸鏡監司權敦仁狀啓,鏡城府民家頹壓事,傳于李正耆曰,聞甚矜慘,元恤典外,別加顧助,冬寒未迫之前,使之奠接,壓死人如有身·還布,竝蕩減事,分付。
吏曹口傳政事,以張照爲宗廟令。
李正耆,以吏曹言啓曰,新除授利川府使李羲碩呈狀內,矣身新除本職,與前官金永翼,有親査應避之嫌,法不當冒赴,卽速入啓遞改云。旣與前官有交代應避之嫌,則不可仍令往赴,依例改差,何如?傳曰,允。口傳差出催促下送。
吏曹口傳政事,以洪世周爲利川府使。
李正耆,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,麗王諸陵禮官三年一次奉審,復舊例爲之事,曾有受敎定式矣。今年爲當次之年,依定式,發遣本曹郞廳,看審以來,何如?傳曰,允。
又以禮曹言啓曰,延慶墓香炭位土,以黃海道延安米山面等地,辛卯九月,劃屬墓所,而壬癸兩年潦水,盡爲汰覆,收稅無路,方求代土之際,慶尙道義城點谷龜山面後坪,公忠道鎭川萬升面寺洞等地,有量外加耕及可合起墾處,自墓所詳探報來,而猶未諳便否,關問各該道矣。望定處長廣尺數四標里數,自本邑區別報來,似此量外加耕及閒曠等地,劃付墓所,許民耕食,收稅補用,實合便宜。量外加耕,則自今秋爲始收稅,未起墾處,隨起收稅,以補香炭需用之意,分付各該道臣,何如?傳曰,允。
又以禮曹言啓曰,貞敬夫人宋氏喪發引,以今九月二十二日丑時,安葬同月二十四日午時定行云。發引時及安葬時,嬪宮當有望哭之禮,望哭儀註,依例磨鍊,直入嬪宮之意,敢啓。傳曰,知道。
又以兵曹言啓曰,今九月二十二日大駕詣昌德宮。眞殿茶禮親行時,別雲劍及本曹守宮,當爲磨鍊,而伊日親臨瑞蔥臺,旣在同日依例以幸行時受點人進參,何如?傳曰,允。
又以兵曹言啓曰,今九月二十二日大駕詣昌德宮眞殿茶禮親行時,隨駕營門及留陣軍兵,當爲取稟磨鍊,而伊日春塘臺親臨瑞蔥臺命下矣。在前親臨瑞蔥臺時,例以幸行時隨駕人員磨鍊,而眞殿動駕,與親臨瑞蔥臺,旣在同日,隨駕營門與留陣及禁軍馬步軍,以幾番幾哨磨鍊,餘軍留營,何以爲之?而禁·御兩營鄕軍,則今旣停番矣,敢稟。傳曰,依幸行例爲之,留都留營,置之。
又以兵曹言啓曰,謹依判下成冊,內吹金宗炯等三十名處,各木一疋題給之意,敢啓。傳曰,知道。
又以備邊司言啓曰,頃以湖西經災邑軍錢,依畿甸例施行,壬癸兩年積欠當捧中,區別蠲停,具意見狀聞之意,有所筵奏行會矣。卽見該監司趙秉鉉狀啓,則以爲,本道各邑所納軍保壬辰停退修未納,只有一二邑,如干米條,今不必擧論,至於癸巳停退軍保,則今年分等,姑未停當,勢將以昨年分等爲準,尤甚·之次邑尤甚戶,限明秋,之次戶及稍實邑尤甚之次戶,限麥秋仍停,稍實戶則限歲前捧納,而其中米布,此錢納,尤爲偏苦,亦爲一體施行。至若蠲蕩一款,其在慮後之道,有不敢直斷仰請,竝請令廟堂稟處矣。癸巳軍錢之準以昨年年分,分以三等定限,而米布之請施一體者,可見酌量之意,實合均一之惠,竝依施。至若流亡蠲蕩之虛實易眩,奸僞難防之論,參以事勢,儘有意見,此等處若有一毫不能究惠之患,則反非所以對揚德意之道,此則依京畿已下之處分,亦姑置之,何如?傳曰,允。
又以訓鍊都監言啓曰,本局別將李亨權身病甚重,勢難察任,改差,何如?傳曰,允。
又以禁衛營言啓曰,謹依成冊啓下,御前前排牢子李興大等三十名,巡令手金承業等二十八名,挾馬旗手金得柱等十二名,各木一疋,信箭手金景祿等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以義禁府言啓曰,江原監司趙容和啓本內,道內徒一年定配罪人李仁泳旣已限滿,令該府稟處事,啓下矣。江原道鐵原府徒一年定配罪人李仁泳徒限已滿,知委配所官,卽爲放送事,分付該道道臣之意,敢啓。傳曰,知道。
義禁府啓目,粘連向前李效榮亦,香燭封裹,所重何如是白去乙,旣承告示於差備,不爲齋宿於本閣,其所擧行,萬萬駭然,以此照律,何如?判付。啓,依允。又啓目,司僕僉正李奎秀原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎
錦陽君朴齊聞疏曰,伏以仙寢祗謁,聖慕克伸,天日淸和,鑾蹕穩旋,慶忭之忱,小大同情,仍伏念臣猥充使銜,行將出疆矣。臣之父母墳山,在於京畿楊州地,而三霜甫闋,又當遠離,感慕之私,倍切他時,玆敢冒入文字,仰瀆宸嚴。伏乞聖慈,俯垂諒察,特許往省之暇,俾伸至切之情,不勝幸甚,臣無任云云。答曰,省疏具悉。卿其往省焉。
右副承旨兪星煥疏曰,伏以臣卽伏見玉堂聯疏之到院者,臣不勝瞿然之至,夫玉堂上下番俱備,而若有未肅拜玉堂察任牌招草記之到院者,固宜循例捧入,而凡草記之必趁廳座來呈者,例也。若値事會拘掣,或有申後替呈,而備員入直之時,則固不當若是也。昨日則日暮時替吏來呈者,有違格例,亦欠誠實,故臣適坐直,據法退却,事實不過如此,而今此儒臣之費辭侵斥,若是張皇,誠是意慮之外也,臣何可恬然蹲冒於直次乎?玆敢短章自列,經出禁扄。伏乞聖明,亟遞臣職,以伸私義,仍治臣瀆擾之罪,以昭法紀焉,臣無任云云。省疏具悉。爾則別無所失矣。
右副承旨趙秉常疏曰,伏以臣卽伏見玉堂聯疏,則以新除玉堂請牌退却事,至有徑出之擧矣。臣於向日在院時,果以此事,有所往復,而其捧其退,臣實與聞,今以前後逕庭,至被侵斥,已有僚員之自引,則臣豈可晏然於職次乎?玆敢略具短章,仰瀆崇嚴。伏乞聖明,亟遞臣承宣之職,以安私分焉,臣無任云云。省疏具悉。已諭於前批,勿煩。
校理徐念淳,副修撰成遂默聯名疏曰,伏以臣等聞於日前校理金羽根,修撰鄭德和牌招察任事,本館草記,自政院退却,心切訝惑,間値齋日與動駕,不得更擧,始於昨日,又呈草記,則政院謂以屢煩,堅執前見,再三往復,終不捧納。夫新除玉堂,未及肅拜,則課日請牌,出膺乃已,館規則然,掌考昭在。蓋經筵入番,爲任緊重,故牌招之啓,煩瀆不避,儒臣去就,每懷難進,故僚宩之間,勉出爲重,此所以雖於上下番俱備之時,猶不廢請牌之故事者也。今此承宣之意,未知有何所據,而乃以一套之草記,忽於六七日之間,捧之退之,若是逕庭,揆以事體,恐未穩當也。第念臣等猥以無似,濫叨見銜見輕於人,至有此事,臣等昌披,固不足恤,瀛館舊規,緣臣隳壞,何敢晏然蹲冒於直次乎?玆敢據實聯籲,徑出禁扄。伏乞聖明,亟遞臣等之職,俾伸私義,仍治瀆擾之罪,以昭法紀焉,臣等無任云云。省疏具悉。今見承宣之疏,退却無怪矣。
上在慶熙宮。停常參·經筵。
藥房都提調洪奭周,提調金蘭淳,同副承旨李正耆啓曰,伏未審日間,聖體若何,寢睡·水刺之節,何如?臣等率諸御醫,趁早入該,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李正耆,以都摠府言啓曰,今日入直內三廳武兼禁軍及軍兵等中日習射技放,請出標信,傳曰,知道。
李正耆啓曰,玉堂備員間,視事頉稟之意,敢啓。傳曰,知道。
又啓曰,行大司憲鄭基善,掌令趙錫龜,李鳳純,持平李明迪陳箚,執義鄭藎,持平金穰根在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政沈象奎,右議政朴宗薰俱有身病,左議政洪奭周,無時急稟定事,不得來會云矣,敢啓。傳曰,知道。
以右副承旨兪星煥牌不進罷職傳旨,傳于李正耆曰,只推。
李正耆啓曰,行都承旨朴岐壽,左承旨尹聲大,左副承旨趙秉常不爲仕進,右承旨李穆淵在外,院中只有臣一人,伴直無人,右副承旨兪星煥,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
又啓曰,臣卽見秋曹擊錚回啓,則有書九·申綱鳴冤之擧矣。噫嘻,此何變怪也?書九之庚申一疏,包藏不軌文凶圖,沮戲莫重之大義,前茅於裕賊,根柢於宜逆,斷案自在,輿憤莫泄,則今其餘孽,敢生掉脫之計,肆然鳴金於凝鑾之路者,此專由於隄防之近益不嚴,亂逆之無所懲畏而然,尤豈不驚痛憤惋之至乎?至於申綱,渠以鄙微之類,敢懷傾陷之計,外托校宮之事,潛投賢關之通,造意閃忽,引用絶悖,已渠罔赦之案,而且況名出賊招,前後和應之跡,綻露無餘,則三尺未施,一縷尙貸,尤爲失刑之大者,乃敢全無畏忌,縱奴鳴金,有若嘗試者然,此若視以尋常,任其跳踉,則人心之陷溺,世道之虞憂,容有極哉?且臣於前府使金宅善上言,竊有所駭惋者,其父之負犯,何如?關係何如而肆然呼籲,無嚴甚矣。雖自臣院退斥不捧,而亦不可諉以未徹,置諸勿問,臺臣聯箚,寔出公議,臣職忝近密,不容泯默,玆敢仰籲。伏乞廓揮乾斷,亟允臺請焉,惶恐敢啓。答曰,已諭於臺批,勿煩。
以校理金羽根·徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于李正耆曰,只推。
李正耆啓曰,玉堂上下番俱空,事甚未安。校理金羽根·徐念淳,副校理洪祐喆,修撰鄭德和·趙然春,副修撰成遂默旣有只推之命,竝卽牌招,推移入直,何如?傳曰,允。
李正耆,以內醫院都提調·提調意啓曰,副提調朴岐壽,今日問安,不爲仕進,卽爲牌招,何如?傳曰,允。
李正耆啓曰,明日傳香,禮房承旨當爲齋宿,左承旨尹聲大,所當牌招,而拘於廳規,不得請牌,何以爲之?敢稟。傳曰,牌招。
以左承旨尹聲大牌不進罷職傳旨,傳于李正耆曰,只推。
以校理金羽根·徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于李正耆曰,只推。
李正耆,以都摠府言啓曰,今此動駕時,侍衛·寶劍·守宮當爲備員,而都摠管柳相亮,副摠管鄭來升·朴齊聞·李憲球在外,一員未差,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。
李正耆啓曰,因都摠府草記,今此動駕時,侍衛·寶劍·守宮當爲備員,而都摠管柳相亮,副摠管鄭來升·朴齊聞·李憲球在外,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以朴綺壽爲都摠管,洪命周·徐萬淳·安光直·鄭基一爲副摠管。
兵曹,都摠管單洪命周。
傳于李正耆曰,發遣吏郞,諸執事淸齋與否,摘奸以來。
以公忠監司趙秉鉉狀啓,延豐縣監丁夏敎身死事,傳于李正耆曰,令該曹口傳差出,催促下送。
吏曹口傳政事,以李象信爲延豐縣監。
李正耆,以都摠府言啓曰,副摠管尹命圭,以文臣堂下朔試射試官,慕華館晝仕出去之意,敢啓。傳曰,知道。
又以內醫院都提調·提調意啓曰,駞酪粥自十月初一日當爲封進,依前例擧行事,預爲分付司僕寺之意,敢啓。傳曰,知道。
又以備邊司言啓曰,卽見禮曹啓目,則枚擧平安監司鄭元容狀啓,以爲,年前本道公都會淸北製講各一額,分屬於江界等六邑,而距定州都會所,道里絶遠,以居中之楚山府,定爲都會所試取。且淸北製講各一額,分送江邊之後,列邑多士,每有增額之願,然科額體重,不敢遽議,而六邑考講則往赴者無多,每當會圍,徒滋雜弊,以此一額,屬之製述,使定州試所試取,淸南考講一額,亦依此例,以製代取事,令該曹稟處,而事係科制變通,請令廟堂稟處矣。淸北講製一額之分屬六邑,本出於俾無向隅之歎,而今此都會所之定於中道之楚山,自巡營另送書題,收券考取之擧,尤合於因勢方便之道,依此施行。至若考講之代以製述,移屬定州試所者似此通變,每由時措,而道臣旣以務實杜弊爲言,況他處曾多是例,有不必靳持,然則淸南何可異同,竝爲一體許施,何如?傳曰,允。
又以義禁府言啓曰,慶尙監司徐憙淳狀啓內,釜山僉使鄭日復爲先罷黜,其罪狀令攸司稟處事,啓下矣。鄭日復時在任所,依例發遣府書吏,交代後拿來,何如?傳曰,待待令拿囚。
義禁府啓目,山淸前縣監李熙耇原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
又啓目,粘連向前李奎秀亦,趣馬之官,御乘是掌,而替把之際,擧行不善,罪著溺職,焉逭當律,以此照律,何如?判付。啓,依允。又照目,粘連奎章閣檢書官李效榮矣本府議啓內,香燭封裹,所重何如是白去乙,旣承告示於差備,不爲齋宿於本閣,其所擧行,萬萬駭然,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
行司憲府大司憲鄭基善,司諫院大司諫金鼎均,司諫朴鳴和,司憲府掌令李鳳純,掌令趙錫龜,持平李明迪,司諫院正言李㙽,正言沈宜升等聯名箚曰,伏以,君臣之義,無所逃於天地之間,而爲人臣子者,一或干紀,此謂之亂逆,故五常之大,昭揭日星,十惡之列,懸法象魏,此人主所以惕然深省,而人臣之所大懼也。噫,彼書九之庚申一疏,不可但以干紀言,一編排布,假托義理之說,四條指意,潛售沮戲之謀,甘自犯於杜撰筵敎,動搖大計之科,畢竟前茅於賊裕,根秪於宜學,凶圖禍心,畢露無餘,擧國同仇,三司齊討,王章之久稽,輿憤之所同,而爲其孫者,敢於凝鑾之路,猥試鳴錚之習,法綱雖極解紐,世變雖曰層生,苟有一分隄防,其跳踉無忌,乃敢至此乎?至於申綱,卽一蟣蝨之賤,而濟以梟獍之惡,外托校宮之事,潛投賢關之通,蜚訕作怪,至凶絶悖,已渠罔赦之斷案,而及夫名出賊招,罪著鞫庭,聲氣之素與糾結,凶書之相爲表裏,三尺宜施,而一縷尙貸,此已朝家寬典也失刑也。乃敢縱奴鳴金,暗售嘗試之計,苟有嚴畏之心,若是之縱恣無憚乎?人心陷溺,憂虞轉深,臣等謂書九孫李根仁,亟施刑配之典,以嚴隄防,以昭憲紀,申綱奴子,亦令該曹嚴加盤覈,其所指嗾之人,査得正罪,斷不可已矣。臣等於治箚之際,又伏聞前府使金宅善,謂以爲父訟冤,肆然上言,至於到院而見斥,其爲世道之憂,容有極哉?金基厚之罪,負犯何如,關係何如,而視若微眚薄辜之隨衆呼籲者,無嚴甚矣,亦不可委之未徹,置諸勿問。臣等又謂金宅善,亦施投畀之典宜矣。取進止。答曰,省箚具悉。李書九·申綱事,嚴隄防之義,不在於孫與奴之刑配,不允。至於金宅善事,朝家業已有所照燭,卿等之言,尤爲過矣。
甲午九月二十日辰時,上御興政堂。藥房入診入侍時,都提調洪奭周,提調金蘭淳,同副承旨李正耆,假注書金炳奎,記事官曺雲承·洪說謨,直閣吳取善以次進伏,醫官崔遠基·李亨基·金景球·吳昌烈,進伏楹外訖。奭周曰,日前擧動時,侵夜勞動,伊後日氣連爲不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候,一樣矣。奭周曰,醫官待令,使之入診乎?上曰,置之。奭周曰,湯劑何以爲之乎?上曰,擧動後議定,可也。奭周曰,湯劑議定之時,不可不更請入診矣。上曰,唯。上曰,大臣就座,史官亦爲就座。仍命退,諸臣以次退出。
上在慶熙宮。停常參·經筵。
兪星煥啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴岐壽啓曰,左承旨尹聲大,左副承旨趙秉常今日不爲仕進,竝卽牌招,何如?傳曰,允。
傳于李正耆曰,傳香承旨馳詣受香諸處,奉審摘奸以來。
朴岐壽啓曰,明日動駕時承旨當爲備員,而右承旨李穆淵受由在外,何以爲之?敢稟。傳曰,許遞,前望單子入之。
承旨前望單子入之,洪遠謨落點。
朴岐壽啓曰,新除授右承旨洪遠謨,卽爲牌招,何如?傳曰,允。
趙秉常啓曰,御營大將李惟秀,摠戎使申絅,以東·南關王廟獻官,今方受香出去矣。李惟秀所佩命召,申絅所佩密符,竝來請還納,何以爲之?而將兵之任,不可一刻無摠察之人,何以爲之?敢稟。傳曰,竝仍佩往來,御將,禁將兼察,摠戎使,訓將兼察。
又啓曰,御將,禁將兼察,摠戎使,訓將兼察事,命下矣。兼察御營大將李鐵求,兼察摠戎使趙萬永,竝卽牌招聽傳敎,何如?傳曰,允。
洪遠謨啓曰,玉堂上下番俱空,事甚未安。校理金羽根,徐念淳,副校理洪祐喆,修撰鄭德和·趙然春,副修撰成遂默,旣有只推之命,竝卽牌招,推移入直,何如?傳曰,允。
以校理金羽根·徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,事甚未安。校理金羽根·徐念淳,副校理洪祐喆,修撰鄭德和·趙然春,副修撰成遂默,旣有只推之命,竝更牌招,推移入直,何如?傳曰,允。
傳于朴岐壽曰,政官牌招開政。
李正耆,以吏批言啓曰,內資寺直長孟道性呈狀內,矣身素患痰癖之症,一倍添劇,萬無起動供職之聖,卽速入啓遞改云。身病旣如是,則有難强令察任,改差,其代以補賑人李龍九,單付以入之意,敢啓。傳曰,知道。
有政。吏批,判書朴綺壽進,參判李志淵牌招不進,參議李景在牌招不進,同副承旨李正耆進。啓曰,春坊闕員,今當差出,而擬望之人乏少,相避竝擬,何如?傳曰,允。以洪祐順爲應敎,曺雲承爲兼說書,金鼎集爲刑曹參議,朴晦壽爲大司成,朴周壽爲左賓客,尹聲大爲同義禁,趙咸永爲繕工副正,李羲碩爲掌樂僉正,李學鉉爲漢城判官,金龍根爲徽慶園令,韓義新爲繕工主簿,趙準孝爲監察,金建銖爲明陵別檢,李學愚爲明陵參奉,孫爀爲祥雲察訪。淸道郡守李敏榮,水原判官朴楚壽相換。慶興府使金鍵限一瓜仍任事,承傳。內資直長單李龍九,補賑人加設單付事,承傳。左承旨尹聲大今加嘉善,副應敎李鼎在,應敎金鼎集,今加通政加資事,承傳。贈承旨朴光前贈吏參祭酒贊善例兼,忠節卓異贈職事,承傳。
兵批,判書沈能岳差祭,參判李基栽病,參議李毅遠入直進,參知朴榮顯病,左副承旨趙秉常進。同知單金潤信,護軍李羲準·李載亨,副護軍李敦榮·李穆淵·金鼎集·李鼎在·韓應浩·朴大榮,副司果李家淳·權用經·宋能圭·崔琠·韓義新,副司正金洙根,以上竝單付。
洪遠謨啓曰,玉堂上下番俱空,事甚未安。新除授應敎洪祐順,一體牌招,何如?傳曰,允。
李正耆啓曰,擊錚罪人洪祐吉原情中,爲其父定周,特命該曹還授勿施之職名爲辭,而自刑曹直請上裁,致勤下問,回啓擧行,何等審愼,如是做錯,事極未安,臣之矇然捧入,不勝惶悚,而當該堂上從重推考,何如?傳曰,允。爾亦推考。
傳于趙秉常曰,明日出宮內門路,以廣達門爲之。
兪星煥啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純·持平李明迪牌不進罷職傳旨,傳于兪星煥曰,只推。
以左承旨尹聲大牌不進罷職傳旨,傳于朴岐壽曰,只推。
以吏曹參議李景在牌不進罷職傳旨,傳于朴岐壽曰,只推。
洪遠謨,以奎章閣言啓曰,守宮檢校直閣李嘉愚,待開門牌招,何如?傳曰,允。
義禁府啓目,粘連向前李熙耇亦,荐歉民情,徵督雖難是白乎乃,惟正之供,旣有程限,又煩提飭是白乎則,全數未納,事甚駭然,以此照律,何如?判付。啓,依允。又照目,粘連司僕寺僉正李奎秀矣本府議啓內,趣馬之官,御乘是掌,而替把之際,擧行不善,罪著溺職,焉逭當律?以此照律,罪笞四十收贖,附過還職,私罪,奉敎依允爲旀,功減一等爲良如敎。
校理徐念淳·金羽根,副校理洪祐喆,修撰鄭德和·趙然春,副修撰成遂默聯名疏曰,伏以,義理晦塞,隄防不嚴,則國不得爲國人不得爲人,淪入於禽獸夷狄之域,豈不大可懼哉?卽伏聞秋曹擊錚回啓,有書九孫李根仁及申綱奴子鳴冤之擧,噫嘻,此何變怪也?書九之庚申一疏,語脈疑眩,指意凶慘,潛售沮戲之謀,手脚綻露包藏壞亂之計,心跡陰祕,根柢於賊裕,餘波於宜學,爲今日北面於殿下之庭者,孰不骨顫而膽掉乎?王章尙今未施,輿憤愈久沸鬱,而爲其孫者,肆然鳴錚於蹕路咫尺之地,法綱雖曰解紐,世變雖曰層生,苟有一分嚴畏之心,凶逆餘孽,豈敢跳踉至此?申綱之年前悖通,卽一斷案,假托校宮之事,敢懷傾陷之習,造意閃忽,引用絶悖,已是渠罔赦之罪,而末乃名出賊招,罪著鞫庭,聲氣之素相和應,脈絡之素相糾結,三尺宜加,一縷尙貸,此尤失刑之大者。而縱奴擊金,計出嘗試,縱恣無忌,亦一大變,憂虞轉深,不覺凜然。臣等謂書九孫李根仁,亟施刑配之典,以闡義理,以嚴隄防,申綱奴子,令該曹嚴覈,其指使嗾囑者,査得正罪,斷不可已也。又伏聞前府使金宅善,謂以爲父訟冤,至有上言之擧,世道之憂,容有極哉?金基厚之負犯何如,關係何如,而尙與尋常罪累,一例呼籲,無嚴甚矣。雖自政院退斥不捧,而不可置而不論,臣等謂金宅善,施以投畀之典宜矣,臣等無任云云。省疏具悉。已諭於臺批,勿煩。
副修撰吳取善疏曰,伏以,法綱解紐,世變層生,至有書九孫李根仁,申綱奴子犯蹕鳴錚之擧矣。噫,彼書九庚申一疏,包藏禍心,沮戲大計,一轉而爲賊裕之凶圖逆節,再轉而有逆學之遺醜餘孽,一串貫來,根窩畢露,而王章久稽,輿憤愈激,今其遺種,敢懷嘗試之計,爲此跳踉之習,專由於隄防之近益不嚴,亂逆之無所懲畏以然,此而不嚴賜處分,則將不知何樣變怪,接踵而起,豈不大可懼哉?至於申綱,憑藉校宮,投通賢關,指意駭悖,已渠罔赦之案,關通凶徒,名出鞫招,蹤跡綻露,尤是必誅之罪,則一縷尙存,固已朝家之寬典,而昏不畏戢,縱奴鳴冤,其所無嚴,乃至於此,萬萬驚惋矣。且前府使金宅善,肆然上言,爲父訟冤,有若尋常罪過之呼籲伸理者然者,尤何其無憚也?雖已喉院之退斥,實爲世道之憂虞,臣職忝論思,不容泯默,玆敢仰籲。伏乞聖明,廓揮乾斷,亟從臺請,各施當律,以正國綱,以折亂萠焉,臣無任云云。省疏具悉。已諭於前批,勿煩
上在慶熙宮。停常參·經筵。
知事趙萬永妻貞敬夫人宋氏喪發引時,世子嬪宮望哭後,內閣·政院單子問安。答曰,罔極。藥房口傳問安。答曰,罔極。世孫宮,內閣·政院·藥房口傳問安。答曰,知道。
大駕詣眞殿入齋室後,世孫宮,遣宮官問安。答曰,知道。內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
趙秉常啓曰,司僕寺內乘來言,捲簾,取稟。傳曰,捲三面。
以應敎洪祐順牌不進罷職傳旨,傳于洪遠謨曰,只推。
以校理金羽根,徐念淳,副校理洪祐喆,修撰鄭德和·趙然春,副修撰成遂默再牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,已至多日,事甚未安。應敎洪祐順,校理金羽根·徐念淳,副校理洪祐喆,修撰鄭德和·趙然春,副修撰成遂默旣有只推之命,竝卽牌招,推移入直,何如?傳曰,允。
傳于洪遠謨曰,奉審閣臣入侍。
洪遠謨啓曰,左賓客朴周壽旣入闕中,不爲肅謝直爲出去,事甚未安。推考,何如?傳曰,允。
洪遠謨,以奎章閣言啓曰,大駕今已還宮,守宮檢校直閣李嘉愚,依定式減下,何如?傳曰,允。
甲午九月二十二日卯時,大駕詣昌德宮。親行眞殿茶禮,仍詣春塘臺·瑞蔥臺擧動入侍時,行都承旨朴岐壽,右承旨洪遠謨,左副承旨趙秉常,右副承旨兪星煥,同副承旨李正耆,假注書金炳奎·金洙根,記事官曺雲承·洪說謨,原仕直提學朴綺壽·鄭基善,檢校直閣徐萬淳·李景在,檢校待敎金興根·趙斗淳,直閣吳取善,待敎金學性以次侍立。時至,通禮跪啓請外辦,上具翼善冠·衮龍袍,乘輿出興泰門。藥房都提調洪奭周,提調金蘭淳,副提調朴岐壽,進前奏曰,侵早勞動,聖體,若何?上曰,一樣矣。由顯謨門至廣達門外,通禮跪啓請降輿乘輦,上降輿乘輦,出建明門,興化門,進發至敦化門,由進善門至仁政門外,通禮跪啓請降輦乘輿,上降輦乘輿,由仁政殿·萬安門入齋室。少頃,通禮跪啓請出次,上詣板位西向立。通禮跪啓請鞫躬四拜興平身,上行拜禮。仍陞詣第一室盥洗位盥洗訖,詣神位前三上香,岐壽奉香,遠謨奉爐,仍獻三爵,岐壽奉爵,遠謨奠酌,次詣第二室第三室,行禮如上儀。仍降復位,通禮跪啓請鞫躬四拜興平身,上行禮訖,還入齋室。上命侍衛軍兵來待于協陽門。上曰,侍衛軍兵雨具從便爲之。出傳敎少頃,通禮跪啓請外辦,上具戎服乘駕轎,出協陽門,由建陽門,至明光門外,宣傳官跪稟鳴金二下大吹打,至靑陽門外,宣傳官跪稟鳴金三下吹打止,至春塘臺,上降轎入暎花堂。兵曹判書沈能岳,訓鍊大將趙萬永,從事官徐元淳,禁衛大將李鐵求,從事官尹滋耕,以次參現訖。上命幸行時護從軍兵試射,訓將與禁將,分所監試,砲放待明日出試外處所,仍行試射習藝訖。通禮跪啓請外辦,上出暎花堂,乘駕轎,由光明門·建陽門,出敦化門,進發入興化門·廣達門,由興泰門還內。出信箭解嚴,諸臣以次退出。
甲午九月二十二日申時,上御興政堂。奉審閣臣入侍時,右承旨洪遠謨,假注書金炳奎,記事官曺雲承·洪說謨,原任直閣金鼎集以次進伏訖。上曰,閣臣進前。鼎集進前奏曰,小臣承命馳詣華寧殿殿內,奉審則無頉,祭物祭器祭井看番則精潔,諸執事摘奸則無頉,仍留監祭,享事平安,仍詣健陵·顯隆園奉審則無頉矣。上曰,閣臣就座,史官亦爲就座。仍命退,諸臣以次退出。
上在慶熙宮。停常參·經筵。
趙秉常啓曰,行大司憲鄭基善,掌令趙錫龜·李鳳純,持平李明迪呈辭,執義鄭藎,持平金穰根在外,監察茶時之意,敢啓。傳曰,知道。
洪遠謨啓曰,同副承旨李正耆今日不爲仕進,卽爲牌招,何如?傳曰,允。
又啓曰,同義禁尹聲大,大司成朴晦壽,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,假注書金洙根身病猝重,勢難察任,今姑改差,何如?傳曰,允。
金洙根改差,代以李墩爲假注書。
傳于洪遠謨曰,再明日崇政殿秋到記,當親臨矣。右承旨馳詣泮宮,明日朝食堂收取以來。
趙秉尙啓曰,訓鍊大將趙萬永,因大臣筵奏,從便往來事,坡州地今方出去矣,所佩命召,何以爲之?而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將禁將兼察事,命下矣。兼察訓鍊大將李鐵求,卽爲牌招聽傳敎,何如?傳曰,允。
以應敎洪祐順,校理金羽根·徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,已至多日,事甚未安。應敎洪祐順,校理金羽根·徐念淳,副校理洪祐喆,修撰鄭德和·趙然春,副修撰成遂默旣有只推之命,竝更牌招,推移入直,何如?傳曰,允。
又啓曰,左右史不可不備,檢閱朴齊憲·徐憲淳,竝卽牌招,推移入直,何如?傳曰,允。
趙秉常啓曰,卽者漢城府官員來言,今此城隍發告祭及厲祭獻官,例以亞尹塡差,而左尹趙冀永呈辭受由,右尹徐萬淳受由在外,無進去之員云,何以爲之?敢稟。傳曰,竝許遞,前望單子入之。
漢城府堂上前望單子入之,左尹李憲球,右尹李光正落點。
吏曹,左尹單李光正,右尹單李憲球。
趙秉常啓曰,卽者漢城府官員來言,新除授左尹李光正,右尹李憲球俱爲在外,城隍發告祭,厲祭獻官,無進去之員云,何以爲之?敢稟。傳曰,竝許遞,前單子入之。
漢城府堂上前望單子入之,左尹李維秀,右尹徐左輔落點。
以同副承旨李正耆牌不進罷職傳旨,傳于洪遠謨曰,只推。
以江原監司趙容和狀啓,高城郡守李在正親病添劇,連呈辭狀,不得已罷黜事,傳于洪遠謨曰,令該曹口傳差出,催促下送。
吏曹口傳政事,以金在善爲高城郡守。
以濟州牧使韓應浩狀啓,靑橘進上未滿定例,惶恐待罪事,侍于趙秉常曰,勿待罪事,回諭。
以慶尙左水承使沈漢永狀啓,釜山僉使鄭日復邊務擧行,大違法意,民間橫斂,可駭聽聞,罷黜事,傳于趙秉常曰,令該曹口傳差出,催促下送。
兵曹口傳政事,護軍單徐萬淳。
趙秉常,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,旌善酷被荐歉,弊敗爲甚,其懷保矯捄之方,不可不責之該倅,未差之代,令該曹勿拘常格,口傳各別擇擬,而且聞曠官爲久云,待下批,使之不多日內催促赴任,何如?傳曰,允。
洪遠謨,以吏曹言啓曰,因江原監司趙容和狀啓,旌善郡守洪晉淵受由上京,已至閱月,該郡以昨年尤甚邑,目下邑務,有難一時曠任,令該曹催促下送事,允下矣。自臣曹催促,則身病猝重,不得下去云,身病雖未知何如,而狀請催促之下,不卽下去,誠甚未安。旌善郡守洪晉淵,罷黜,何如?傳曰,允。口傳差出,催促下送。
趙秉常,以兵曹言啓曰,今九月十七日武臣堂上祿試射以後日退行事,草記蒙允矣。今二十四日設行,而試官望備擬以入之意,敢啓。傳曰,知道。
又以備邊司言啓曰,卽見公忠監司趙秉鉉,黃海監司鄭知容狀啓,則俱以爲,綿農判歉,而湖西則請以各營各衙門所納各軍布之以木上納條,自今年十月至明年九月,竝以純錢代捧,訓局砲保木三分二代錢,舒川等七邑軍布之以苧上納者,亦許限明秋代錢,海西則請以訓局砲保布,折半代錢,各營各司軍身布及江都選武布,竝純錢代納矣。兩道綿農,又不免失稔,軍需之年年甚絀,雖係可悶,民勢荐困,在所當恤,而其中亦不無差等之別,湖西則訓局砲保三分一,各營木邊折半,各衛門所納及以苧上納者,竝依昨年例,海西則砲保四分一,各營三分一,其外亦依所請,竝爲許施,何如?傳曰,允。
又以御營廳言啓曰,瑞蔥臺試射時,柳葉箭入格駕前別抄朴東厚邊三中,筒箇一部,朴栽秀貫一中邊一中,弓矢一部,李愼培等三人邊二中,各弓箭一部,趙鼎燮等十一人邊一中,各長弓一張,片箭入格駕前別抄朴萊秀等五人邊一中,各帿弓一張,謹依別單啓下,以軍器寺筒箇弓箭施賞之意,敢啓。傳曰,知道。
上在慶熙宮。停常參·經筵。
知事趙萬永妻貞敬夫人宋氏喪下棺時,世子嬪宮望哭後,嬪宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,內閣·政院·玉堂·藥房口傳問安。答曰,知道。
兪星煥啓曰,合辭許久闕係,事甚未安。除在外外,呈告人員,竝卽牌招,何如?傳曰,允。
趙秉常啓曰,同副承旨李正耆今日不爲仕進,卽爲牌招,何如?傳曰,允。
又啓曰,假注書李墩時無職名,令該曹依例付軍職,冠帶常仕,何如?傳曰,允。
又啓曰,左右史不可不備,檢閱朴齊憲·徐憲淳,旣有只推之命,竝更牌招,推移入直,何如?傳曰,允。
又啓曰,右邊捕盜大將柳相弼,以武臣堂上祿試射試官,今方慕華館出去矣,所佩命召及大將牌·傳令牌,何以爲之?敢稟。傳曰,仍俾往還。
以應敎洪祐順,校理金羽根·徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于趙秉常曰,只推。
趙秉常啓曰,堂上二番俱空,已至多日,事甚未安。應敎洪祐順,校理徐念淳,副校理洪祐喆,修撰鄭德和·趙然春,副修撰成遂默,旣有只推之命,竝更牌招,推移入直,何如?傳曰,允。
又啓曰,臣與右副承旨兪星煥伴直矣,陳疏徑出。伴直無人,同副承旨李正耆,卽爲牌招,何如?傳曰,允。
以同副承旨李正耆牌不進罷職傳旨,傳于趙秉常曰,只推。
趙秉常啓曰,同副承旨李正耆陳疏,伴直無人,右承旨洪遠謨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨洪遠謨牌不進,伴直無人,同副承旨李正耆,疏批已下,卽爲牌招,何如?傳曰,允。
又啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于趙秉常曰,只推。
以右承旨洪遠謨牌不進罷職傳旨,傳于趙秉常曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
傳于趙秉常曰,明日出宮門路,以廣達門爲之。
傳于洪遠謨曰,昌寧縣監有闕之代,令該曹口傳差出,催促下送。
吏曹口傳政事,以李容在爲昌寧縣監。
吏曹口傳政事,以李德秀爲旌善郡守。
兵曹口傳政事,以申義和爲釜山僉使。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,成均館直講卜來相,受由後過限不上來,依例改差,何如?傳曰,允。
又以禮曹言啓曰,卽接社稷署所報,則明日秋到記試取時,本署官員當爲觀光,而文臣令有闕未差,無以替直,假官一員差送云矣。依定式以本曹正郞朴齊輝,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日秋到記試取時,本署官員俱爲觀光云矣。依定式以本曹正郞田齊賢,假官差送,以爲代直後赴試之地,何如?傳曰,允。
趙秉常,以兵曹言啓曰,來朔騎兵點考,例於今月二十五日爲之,而殿座相値,二十六日追行之意,敢啓。傳曰,知道。
又以備邊司言啓曰,賞功酬勞,係是朝家莫重之事,今番明陵親祭後,假引儀崔爔·宋榮來,以初不隨參之人,冒入別單,至蒙兒馬賜給之典矣。如渠卑微之類,若有一分嚴畏之心,豈敢售此前所未有之習,而別單修正,卽贊儀之所主管,則尤何敢以顔私,無難冒錄乎?法綱所關,萬萬驚駭,竝令該府拿問重勘,伊日捧納承宣之不能詳細照檢,有此數外冒濫之擧,其不察亦合警責,捧現告從重推考,何如?傳曰,允。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以禁衛營言啓曰,臣鐵永進詣南廟有頉處,看檢修改後,別單書入之意,敢啓。傳曰,知道。
趙秉常,以義禁府言啓曰,明日崇政殿秋到記親臨試取時,本府都事十員內,七員赴擧,只有三員,而當直入直,本府入直,公事回公都事及崇政門·麗春門·宜秋門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
義禁府照目,粘連山淸前縣監李熙耇矣本府議啓內,荐歉民情,徵督雖難是白所乃,惟正之供旣有程限,又煩提飭是白乎則,全數未納,事甚駭然,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
領議政沈象奎箚曰,伏以,明日秋到記儒生試取親臨命下,而臣又蒙點爲讀券官,事當率先祗承,叨陪黼座,通贍威顔,恭伸起居,卽臣分願之所竊幸,而適自日昨,感冒方苦,寒熱交作,委頻不振過夜之頃,實無自力起動之望,玆不得不猥貢賤私,仰塵崇嚴,幸垂鑑諒,晝賜變通仍降譴罰,以蔽瀆擾之罪,臣不勝悚惶祈望之至。取進止。答曰,省箚具悉卿懇。愼節奉慮,所請依施,仍傳于洪遠謨曰,此批答遣史官傳諭。
左議政洪奭周箚曰,伏以,臣卽伏蒙秋到記殿講考官恩點,繼又以試官之無得懸頉,申降飭敎,不啻嚴重,臣雖迷昧,亦嘗聞禮經不竢駕之訓矣。聞命趨膺,寧敢少緩,而第臣之目下賤疾觸寒乍添,終日考試,實難自力,且其區區情勢之不敢冒當於試事,業已經聖鑑之所照燭,講製雖殊,具爲主試則一也。曾在卿列,屢叨主文,以此自引,輒蒙恩諒,矧今冒玷三事,位在具瞻,若自臣身而放倒廉隅,復蹈債敗之地,則又將何以董率百僚,振擧淸朝之四維乎?以情以病俱難進身,而情之不可强,較甚於病,玆敢冒控短牘,仰干崇聽。伏乞聖慈,俯垂鑑諒,亟賜變通,仍治臣瀆擾之罪,以肅朝綱焉。取進止。答曰,省箚具悉卿懇。卿於試事,又有何可引之義乎,愼節旣如此,所請依施,仍傳于洪遠謨曰,此批答遣史官傳諭。
行左承旨尹聲大疏曰,伏以,仙寢祗謁,克伸霜露之感,眞殿行禮,以寓羹墻之慕,鸞蹕勞動,玉度康和,歡忻之祝,小大普切,仍伏念臣於幸行之日適忝邇密之班,奔走於陪扈之地,周旋乎祼薦之禮,榮踰分量,勞乏寸尺,而迺者享官以下別單賞典之餘,加資之恩,竝及於臣身,以臣爲嘉善大夫,臣聞命驚霣,歷屢日而莫省攸措也。夫爵賞者,人主所以礪世之具也。一或濫褻,授受均失,而至若二品之職,又是命德之器,其爲愼惜,尤有別焉,苟非才猷優於經世,望實足以壓人,上無得以輕許,下不可以冒據,豈容魯下如臣,疎鈍如臣,無緣驟躐,一朝居之,致駭四方之聽哉?噫,臣家世單寒,門祚衰薄,臣祖臣兄,學術行誼,才識器量,果爲當世知詡,蔚有遠大期望,而壽未稱賦,位未副儲,俱至於下大夫而止,私心之居居常慟恨,同朝之所共嘆惜者也。臣之不肖,旣無繩武之譽,又蔑競爽之美,而通籍以來,內外歷揚,罔非臣祖臣兄所未嘗踐履者,則每有一番除旨,輒增一番愧惕,今又更進一步,猥躋卿月之列,其狀焉而驚,瞿然而悚者,豈惟過福之災,不稱之譏哉?憂畏慙惶,不辭不措,庶或見諒於知臣之心者,則何可自阻於天地父母之前,不一畢暴衷懇,冀蒙曲察之恩也。微諒可質,公議莫嚴,參前倚衡,去就已判,而課日違傲,罕增悶隘,玆敢冒入文字,仰瀆崇嚴。伏乞聖慈,燭臣言之匪飾,念官方之至重,亟收臣新授秩爵,俾名器無玷,私分獲安焉,臣無任云云。答曰,省疏具悉。卿其勿辭行公。
右副承旨兪星煥疏曰,伏以,臣卽伏見校理金羽根陳疏到院者,竊不勝悚蹙之至,本官草記之替吏來呈於申後者,卽不免一時取便之謬例,則以其不能取便,諉諸館規之虧損,有若法典之應行,至於張皇聯疏者,已是意慮之所不到,而況此儒臣疏中屬司云云,尤非肯䋜語矣。大凡百司之勤慢,例自政院,無不糾察,無不察飭,則緊漫草記之捧之退之,政院之職也,何有乎屬司與否也?況謂之以情地益窮進退郞當,目之用意退却角勝之事者,尤是太强覓而全不諒本事矣。然而無論其言之當否,旣以見阻政院,不能上達聖明爲言,則臣之難安,尤當如何?玆敢短章自列,徑出禁扄。伏願亟遞臣職,仍治臣屢瀆之罪,以伸私義,以昭法紀焉,臣無任云云。省疏具悉。爾自無失,何爲隨衆紛紜乎。
同副承旨李正耆疏曰,伏以,臣卽見校理金羽根疏本,則以館僚之陳疏徑出,事非無端,而政院之直捧禁推傳旨,謂之徑庭矣。臣於其時,適獨在院,傳旨之捧入,只是按例而已,不意微事轉成葛藤,今於儒臣自引之章,至有徑庭之斥。臣於是,不勝瞿然,私義難安,玆敢短章自列,仰瀆崇嚴。伏乞聖明,亟遞臣職,以安微分焉,臣無任云云。省疏具悉。已諭於右副之批矣。
校理金羽根疏曰,伏以臣於見職,初不近似,自知者已審,況擧世之瞻聆乎。識淺才疎,罅漏百出,畢竟狼狽,固所甘心,而重以年近遲暮,氣漸脆弱,病不離身,肉行尸走,實不堪勝於役使之末,而自月初以來,症形轉益奇怪,逐日惡寒,無常嘔吐,手足麻木而不仁,食飮衝逆而不下者,于今二十有餘日矣。恩召之下,供職無望,課日違傲,心焉惶蹙,已無可言,而致使院館相持。至於交章辨奏,臣之情地,到此益窮,進退郞當。大抵玉堂,自非政院屬司,則雖尋常文字,豈可見阻於政院,而不得仰達於聖明哉?無論申後廳座,而本館之按例請牌,存羊之義,政院之分別廳座,申後而用意退却,甫角勝之事,臣未知其誰得誰失也。且堂僚之陳疏徑出,事非無端,而政院則謂以無端徑出,直捧禁推傳旨者,亦非徑庭乎?然而緣臣逋慢之罪,致此紛紜之端,則臣何敢容喙於其間哉?一則臣罪,二則臣罪,而聖度弘大,恩譴不加,召牌屢降,揆以義分,惶汗浹背,方欲力疾赴闕,祗肅恩命,而頭眩脚戰,乍起旋仆,其勢末由,故玆敢冒陳短章,仰瀆崇嚴。伏願天地父母,察臣情勢之難安,矜臣病狀之難强,亟遞臣所帶職名,俾遂生成之澤,仍治違越之罪,以昭法紀焉,臣無任云云。省疏具悉。屬司與不屬司姑推,若以察飭,歸咎於承宣,則爲承宣者不亦難乎。
上在慶熙宮。停常參·經筵
上詣崇政殿,秋到記試取還內後,內閣·政院·玉堂·藥房口傳問安。答曰,知道。
藥房提調金蘭淳,副提調朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
洪遠謨啓曰,明日經筵,取稟。傳曰,停。
趙秉常啓曰,行大司憲鄭基善,掌令趙錫龜·李鳳純,持平李明迪呈辭,執義鄭藎,持平金穰根在外,監察茶時之意,敢啓。傳曰,知道。
尹聲大啓曰,今日殿座,承旨當爲備員,而右副承旨兪星煥不爲仕進,卽爲牌招,何如?傳曰,允。
趙秉常啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道
朴岐壽啓曰,藥房提調·副提調,持湯劑來待矣。傳曰,封入。
以檢閱朴齊憲·徐憲淳牌不進罷職傳旨,傳于洪遠謨曰,只推。
以校理徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。校理徐念淳,副校理洪祐喆,修撰鄭德和·趙然春,副修撰成遂默,旣有只推之命,與校理金羽根一體牌招,以爲推移入直之地,何如?傳曰,允。
傳于尹聲大曰,科次入侍。
洪遠謨啓曰,知事徐俊輔旣入闕中,不爲肅謝,直爲出去,事甚未安。推考,何如?傳曰,允。
以校理徐念淳·金羽根,副校理洪祐喆,修撰鄭德和·趙然春,副修撰成遂默牌不進罷職傳旨,傳于洪遠謨曰,只推。
傳于趙秉常曰,明日出宮門路,以廣達門爲之。
洪遠謨,以吏曹言啓曰,今此宗廟·永寧殿冬享大祭祭官中,時無職名人員,令該曹口傳付軍職,而新及第未分館人員,亦令該曹口傳付軍職,何如?傳曰,允
兵曹口傳政事,副司果權溭,副司正尹穳·金應均·柳來維·趙雲澈,申錫愚·曺錫亨·金洙根·鄭㝡朝·兪錫煥以上竝單付。
洪遠謨,以吏曹言啓曰,贈諡忠貞公張安世延諡,來十月十一日,定行於慶尙道仁同地鄕家云矣,敢啓。傳曰,知道。
趙秉尙,以禁衛營言啓曰,本營字內九嶷峯東邊第二城廊近處體城四間許頹圮處,今九月二十六日始役改築之意,敢啓。傳曰,知道。
又以禁衛營言啓曰,瑞蔥臺試放時,鳥銃入格帳幕軍朴宗厚等三十九名,兼內吹金千得等十一名,謹依單子判下,以本營木布施賞之意,敢啓。傳曰,知道。
又以御營廳言啓曰,瑞蔥臺訓鍊院分所試放時,鳥銃入格帳幕軍韓大宗邊三中,木一疋,布二疋,金光浩等六名貫一中邊一中,李枝守等十八名邊二中,各木布各一疋,朴道亨等三名貫一中,秦再崇等二十一名邊一中,各木一疋,兼內吹李光泰貫一中邊一中,張宗福等二名邊二中,各木布各一疋,黃三哲等三名貫一中,李禧哲等五名邊一中,各木一疋,謹依別單啓下,以本廳木布施賞之意,敢啓。傳曰,知道。
甲午九月二十五日辰時,上御興政堂。藥房入診入侍時,提調金蘭淳,副提調朴岐壽,假注書金炳奎,記事官徐憲淳·洪說謨,檢校直閣李景在以次進伏,醫官崔遠基·李亨基·金景球·吳昌烈,進伏楹外訖。蘭淳奏曰,數日間日氣過涼,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候,一樣矣。蘭淳曰,醫官待令,使之入診乎?上曰,唯。亨基等以次診候訖,退伏奏曰,脈候左右三部調均矣。蘭淳曰,湯劑當退與諸醫詳議以入矣。上可之,進御加味君子湯,自今日一貼式煎入事。出榻敎上曰,史官就座。仍命退,諸臣以次退出。
甲午九月二十五日辰時,上詣崇政堂,秋到記儒生分製講試取入侍時,行都承旨朴岐壽,行左承旨尹聲大,右承旨洪遠謨,左副承旨趙秉常,同副承旨李正耆,假注書金炳奎·李墩,記事官徐憲淳·洪說謨,檢校直閣李景在,待敎金學性以次侍立。時至,通禮跪啓請外辦,上具翼善冠·衮龍袍,乘輿出興泰門,由廣達門,入崇政門,詣殿內。通禮跪啓請降輿陞座。聲大讀奏入門單子,合爲四百六十七人矣。試官及儒生如儀行禮訖。讀券官右議政朴宗薰,行大護軍徐俊輔,行大司成朴晦壽,對讀官吏曹參議李景在,行副護軍洪鍾遠,應敎洪祐順,副司果李公翼,考官行大護軍徐耕輔,右參贊金箕殷,行吏曹參判李志淵,參考官行副護軍洪學淵,工曹參議金胤根,弼善朴宗吉,副司直尹致秀以次進伏。宗薰進前奏曰,侵早勞動,聖體,若何?上曰,一樣矣。宗薰曰,寢睡·水刺之節,何如?上曰,一樣矣。宗薰曰,中宮殿氣候,何如?上曰,各殿宮氣候,一樣矣。上命書題賦小德川流大德敦化,限申時。俊輔·晦壽進前書讀奏訖。祐順·公翼奉題出懸,儒生如儀行禮,引儀唱禮畢。通禮跪啓請乘輿,上乘輿出崇政門,由廣達門,入興泰門還內。出標信解嚴,諸臣以次退出。
甲午九月二十五日申時,上御興政堂。秋到記科次入侍時,行左承旨尹聲大,假注書金炳奎,記事官徐憲淳·洪說謨,讀券官右議政朴宗薰,行大護軍徐俊輔,大司成朴晦壽,對讀官吏曹參議李景在,行副護軍洪鍾遠,應敎洪祐順,副司果李公翼,以次進伏訖。上曰,科次爲之。宗薰曰,何以書等乎?上曰,三張書三下,四張書次上。宗薰曰,第一張書一乎?上曰,唯。宗薰書等訖。命上居首試券,坼封還下,聲大跪受,以次坼封讀奏訖。命書傳敎曰,秋到記製述居首賦三下一生員閔致文,講居首純通幼學尹晩求,竝直赴殿試,製述之次三下進士金箕絢,講之次純通幼學沈宜健,各給二分,製述之次三下生員呂東箕,講之次通幼學洪在重,各給一分,製述次上進士李寅植等四人,講通幼學鄭駿容等十八人,竝令該曹考例施賞。又命書傳敎曰,入格儒生,明日廣達門外施賞。上曰,史官就座,試官先退。仍命退,諸臣以次退出。
上在慶熙宮。停常參·經筵。
上詣崇政殿,宗廟冬享大祭受誓戒還內後,內閣·政院·玉堂·藥房口傳問安。答曰,知道。
兪星煥,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道
洪遠謨啓曰,明日經筵,取稟。傳曰,停。
兪星煥啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪遠謨啓曰,藥房提調,持湯劑來待矣。傳曰,封入。
兪星煥啓曰,漢城左尹李惟秀,以城隍發告祭獻官,今方受香出去矣,兼帶御營大將所佩命召,來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,御營大將禁將兼察事,命下矣。兼察御營大將李鐵求,卽爲牌招聽傳敎,何如?傳曰,允。
洪遠謨啓曰,卽者應敎洪祐順,以其親病,陳疏徑出原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者修撰趙然春,謂以義難含默,陳疏徑出。原疏雖不得不捧入,而所當直捧禁推傳旨,此與無端徑出有異,推考警責,何如?傳曰,允。
又啓曰,臣與右副承旨兪星煥伴直矣,陳疏徑出。伴直無人,左副承旨趙秉常式暇,同副承旨李正耆疏批未下,行左承旨尹聲大,所當牌招,而拘於廳規,不得請牌,何以爲之?敢稟。傳曰,牌招。
又啓曰,應敎洪祐順,修撰趙然春陳疏徑出,副應敎未差,副校理黃在外,副修撰吳取善內閣進,玉堂上下番俱空,事甚未安。校理金羽根·徐念淳,副校理洪祐喆,修撰鄭德和,副修撰成遂默,竝卽牌招,推移入直,何如?傳曰,允。
又啓曰,玉堂備員間,視事頉稟之意,敢啓。傳曰,知道。
又啓曰,行左承旨尹聲大牌不進,伴直無人,同副承旨李正耆疏批已下,卽爲牌招,何如?傳曰,允。
又啓曰,來十月初四日行宗廟冬享大祭,親祭祭文,當爲製進,而藝文提學李勉昇在外,何以爲之?敢稟。傳曰,許遞,前望單子入之。
藝文提學前望單子入之,李止淵落點。
洪遠謨啓曰,來十月初四日行宗廟冬享大祭,親祭祭文,當爲製進,藝文提學李止淵,待明朝牌招,使之製進,何如?傳曰,允。
又啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于洪遠謨曰,只推。
洪遠謨,以吏曹言啓曰,今此宗廟·景慕宮朔祭大祝,當以玉堂塡差,而極爲苟艱,時任玉堂·春坊,塡差以入之意,敢啓。傳曰,知道。
又以都摠府言啓曰,副摠管柳相穆以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,瑞蔥臺試射放入格宣傳官·中官司謁·事知弓人·矢人·統長·武藝別監·門旗手·龍虎營招搖旗次知敎鍊官·駕後禁軍·交龍旗馬上奉持·步下奉持·京畿監營招搖旗次知敎鍊官,內吹,龍虎營兼內吹等,謹依判下別單,分等施賞,而筒箇弓矢,以軍器寺所在者,取來頒給,木布以本曹所在頒給之意,敢啓。傳曰,知道。
又以兵曹言啓曰,來十月十二月當上番騎兵二百八名所着襦衣,本曹點考後,仍令該曹題給之意,敢啓。傳曰,知道。
又以訓鍊都監言啓曰,今番瑞蔥臺試射時及訓鍊院試放時,本局將校軍兵等射砲藝入格之類,謹依判下單子,以軍器寺筒箇弓箭,戶曹木布施賞之意,敢啓。傳曰,知道。
右副承旨兪星煥疏曰,伏以,臣於近日玉堂之疏,殆不堪其困矣。此事顚末,已蒙淵鑑之所俯燭,則其言之得失當否,固不足更辨,而此豈支離張皇,靳靳乃爾者乎?始也强覓說來,繼以曲做情勢,末乃盛氣噴薄,交章迭攻,至謂之言實互換,言行不孚,橫說粧撰,飾辭文過。凡此數句,雖使臣眞有所失,容易加之,若見肺肝然者,固非忠厚之風,況其本事,日暮時來呈之,又違申後之例,謂之欠誠而退之而已。伊後臣對擧之章,亦不過據實略陳,則轉輾層激,愈出愈惡者,誠所未曉。若其一套草記之或捧或退,謂之徑庭,或似有說,而初退而默,再退始發,無乃館規,亦有時慢嚴而然耶?且以往復自在,有若左契者,又不滿一笑。上徹文字之何等敬謹,儒臣亦已言之,奏御之間,何可以自下往復之說,煩瑣畢陳,而其所謂往復者,彼旣言之,而無過於番次俱備,不當煩稟云爾,則此豈臣之大罪,而故爲換粧文飾之計哉?何其言之無味之甚也。只緣臣行已無素見輕於人,侮敗至此,慙愧之極,尙誰怨尤,而課日瀆擾,致煩酬應,臣之罪也,使人惡聲,壞敗厚風,臣之罪也,惶蹙之極,無地自容,玆敢短章請勘,徑出禁扄。伏願聖明,亟遞臣承宣之職,仍治臣屢瀆之罪,俾伸私義,以昭法綱焉,臣無任云云。省疏具悉。本事是非姑捨,逐日換面投章,彼果公憤乎,私憾乎,爾之如是相較,還甚餒矣。
同副承旨李正耆疏曰,伏以,臣卽見修撰臣趙然春疏本之到院者,則以爲,館僚之徑出,無論事體之如何,旣曰陳疏又稱無端,已不成說,不欲深論,臣於是,益不勝瞿然。大抵此事,始因至微,互生葛藤,一轉再轉,屢煩酬應,是豈意慮之攸到也哉?如是也故臣於日昨之疏,略暴情實,不敢張皇,重傷事面,今者儒臣之斥,比前較甚,在臣私義,尤不容晏然,玆敢短章自列。伏乞聖明,亟賜勘處,以安微分,仍治臣屢瀆之罪,以昭法紀焉,臣無任云云。省疏具悉。本事是非,已洞悉矣,無理之說,何足深較乎。
修撰趙然春疏曰,伏以,新除玉堂出肅,前雖上下番俱備之時,課日請牌,卽本館故規也。今番校理金羽根,修撰鄭德和新除之後,本館按例草記,政院按例捧納,亦凡幾日,而乃於臣之在直也,忽自政院,謂以番次旣以俱備,草記不當煩稟,屢度往復,一辭退却,初未嘗有廳座申後等說,而臣是初除館職,亦旣生疎,猶慮政院之言,別有所據,方擬詳考本館故事後停當,臣於翌日,適會差享,未及更論矣。近以此事,院館交章,而臣於承宣之疏,竊有所慨然者,當初退却,則直曰番次旣備,不必煩稟而已,今此奏語,則忽曰申後替呈,有欠誠實云爾,自處無瑕之地,驅人取使之罪,若以伊時事實,姑置一邊,只見承宣之對章,則其事理之似然,格例之有據,非但傍人足以疑眩,雖使臣等辨之,殆將無辭可明,受罪之不暇,其奈言實互換,往復自在,何哉?從前幾日草記,循例捧納,曾無一言之持難者,獨不念格例之違,而今此當場往復,專事權閣,迺有橫說之粧撰者,果反爲誠實之道乎?其在言行相孚之義,固不當若是。況上徹文字,何等敬謹,而一轉再轉,無難至此,臣謂承宣所云,誠是意慮之外者,不幸近之矣。大抵官師相規,卽淸朝之美事,且承宣最初所失,不過昧例做錯,則末乃飾辭文過,致此紛紜,重爲此承宣惜之也。至於僚臣徑出之直請禁推,毋論事體之如何,雖以措辭言之,旣曰陳疏,又稱無端,當句內已不成說,有不敢深論,重傷忠厚之風也。臣等雖甚賤陋無似,顧其職則古之玉署也,因一微細,受人凌踏,無復餘地,仰以貽聖明酬接之勞,下以來同朝譏嘲之厚,不意承宣之待儒臣,如是太薄也,自顧慙恧,靡所措躬。臣於昨夜,入參誓班,適値空番,回旋不得,雖蹔就直,冒沒蹲仍,實是義分之所不敢出,玆敢忙陳短章,徑出禁扄。乞被常憲,使館規存而私分安焉,臣無任云云。省疏具悉。始也占便之方,終爲消遣之資,逐日呈課,自上酬應,不已困乎。
應敎洪祐順疏曰,伏以,臣卽接家信,臣母素患蛔積之症,近因曰候之猝冷,一倍添劇,食飮俱阻,呼吸喘急,促臣歸視,家僮踵至,臣自聞此報,方寸煎熬,玆敢忙陳短章,徑出禁扄。伏乞聖慈,亟遞臣職名,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
甲午九月二十六日子時,上詣崇政殿。宗廟冬享大祭受誓戒入侍時,行都承旨朴岐壽,行左承旨尹聲大,右承旨洪遠謨,左副承旨趙秉常,右副承旨兪星煥,同副承旨李正耆,假注書金炳奎·李墩,記事官徐憲淳·洪說謨,檢校直閣李景在,檢校待敎趙斗淳,直閣吳取善,待敎金學性以次侍立。時至,通禮跪啓請外辦,上具遠游冠·絳紗袍,乘輿出興泰門,由廣達門,入崇政門,詣月臺,上降輿。通禮跪啓請執圭,上執圭,詣版位南向立,享官及在位百官行四拜禮訖。吏曹判書朴綺壽讀誓文,刑曹判書洪命周聽誓文,享官以下行四拜禮訖。通禮跪啓請禮畢,仍請釋圭,上釋圭,仍乘輿出崇政門,由廣達門,入興泰門還內。出標信解嚴,諸臣以次退出。
上在慶熙宮。停常參·經筵。
尹聲大啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
以同副承旨李正耆牌不進罷職傳旨,傳于尹聲大曰,只推。
尹聲大啓曰,左副承旨趙秉常,右副承旨兪星煥,今日不爲仕進,竝卽牌招,何如?傳曰,允。
洪遠謨啓曰,來初一日輪對日次,而宗廟冬享大祭親祭齋戒相値,頉稟之意,敢啓。傳曰,知道。
又啓曰,藥房都提調·提調,持湯劑來待矣。傳曰,封入。
以校理金羽根·徐念淳,副校理洪祐喆,修撰鄭德和,副修撰成遂默牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,已至多日,事甚未安。校理金羽根·徐念淳,副校理洪祐喆,修撰鄭德和,副修撰成遂默旣有只推之命,修撰趙然春疏批已下,一體牌招,推移入直,何如?傳曰,允。
以左副承旨趙秉常牌不進罷職傳旨,傳于尹聲大曰,只推。
傳于尹聲大曰,知申與右副承旨許遞,前望單子入之。
承旨前望單子入之,申緯·南履懋落點。
尹聲大啓曰,新除授承旨申緯,方在蒙放中,何以爲之?敢稟。傳曰,蕩滌敍用。
又啓曰,新除授右承旨南履懋,卽爲牌招,何如?傳曰,允。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
洪遠謨啓曰,今二十九日,祿都目政事爲之之意,敢啓。傳曰,知道。
南履懋,以兵曹言啓曰,宣傳官柳信儉·任泰瑛·李希濂·具沆,昌慶宮衛將金潤德,俱以病難供職,呈狀乞遞,竝改差,何如?傳曰,允。
又以摠戎廳言啓曰,本廳哨官宋澍,身病猝重,勢難察任,改差,何如?傳曰,允。
上在慶熙宮。停常參·經筵。
進御加味君子湯今日停止事,榻前下敎。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨李正耆,今日不爲仕進,卽爲牌招,何如?傳曰,允。
傳于洪遠謨曰,太廟冬享,以親行例爲之。
以校理金羽根·徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于趙秉常曰,只推。
趙秉常啓曰,玉堂上下番俱空,事甚未安。校理金羽根·徐念淳,副校理洪祐喆,修撰鄭德和·趙然春,副修撰成遂默旣有只推之命,竝卽牌招,推移入直,何如?傳曰,允。
南履懋啓曰,明日傳香,禮房承旨當爲齋宿,而左副承旨洪遠謨,纔已須資出去矣,卽爲牌招,何如?傳曰,允。
又啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
以同副承旨李正耆牌不進罷職傳旨,傳于趙秉常曰,只推。
以校理徐念淳,副校理洪祐喆,修撰鄭德和·趙然春,副修撰成遂默牌不進罷職傳旨,傳于洪遠謨曰,只推。
南履懋啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
禮曹,來十月初四日,行宗廟·永寧殿冬享大祭親傳香取稟,奉敎敬依。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奎章閣言啓曰,原任直閣李嘉愚妻淑夫人尹氏喪,依定式遣檢書官,傳給內賜賻物以來之意,敢啓。傳曰,知道。
趙秉常,以營建都監言啓曰,昌德宮各殿堂營建之役,今已完畢之意,敢啓。傳曰,知道。別單書入。
又以戶曹言啓曰,時御所內各司,依定式發遣本曹正郞臣李穆遠,與兵曹參知臣朴榮顯,佐郞臣具行益,東所衛將臣李承模,西所衛將臣金億,南所衛將安宅潤,北所衛將臣盧璧燁,眼同看審後,有頉處別單書入,而修改則擇日擧行之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪遠謨,以奉常寺都提調·提調意啓曰,東耤親耕田所種皮稷打作則所出爲三石,皮唐黍打作則所出爲三石,皮粘粟打作則所出爲九斗,稻打作則所出爲四石,豆打作則所出爲一石三斗,太打作則所出爲一石一斗之意,敢啓。傳曰,知道。
趙秉常,以兵曹言啓曰,禁軍別將金魯甲,猝得身病,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以柳相弼爲禁軍別將。
趙秉常,以訓鍊都監言啓曰,本局局別將沈煥永,身病甚重,勢難察任,改差,何如?傳曰,允。
領府事李相璜,領議政沈象奎,左議政洪奭周,右議政朴宗薰聯名箚曰,伏以太廟親祼,誓戒旣行,吉日載邇,宸誠將伸,凡百有位,孰敢不齊明祗肅竢覩晠禮,而第今燠寒交節,朝晝異候,動息之際,觸冒宜愼。況自比日已來,肅霜嚴風,冬令陡催,晨夕峭凜,不殊隆沍,此時之鎭日移次,徹夜勞動,豈不大有乖於節宣之宜乎?追遠之慕,雖切於躬將,繼志之孝,尤重於保嗇,臨期命攝,旣多其例,情禮所在,實無少愆,耿耿愚忱,不任憂慮,玆敢相率聯籲,顒竢開允。伏乞聖明,淵然深念,卽寢成命,千萬幸甚。取進止。答曰,省箚具悉卿等之懇。所請當勉從矣。仍傳于洪遠謨曰,此批答遣史官傳諭。
上在慶熙宮。停常參·經筵。
藥房都提調洪奭周,提調金蘭淳,左副承旨洪遠謨啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
趙秉常,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
傳于洪遠謨曰,大臣·備局堂上引見。
趙秉常啓曰,左尹李惟秀以厲祭獻官,今方受香出去矣。兼帶御營大將所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,御營大將訓將兼察事,命下矣。兼察御營大將趙萬永,卽爲牌招聽傳敎,何如?傳曰,允。
傳于洪遠謨曰,禮房承旨馳詣宗廟·景慕宮,奉審摘奸以來。
傳于洪遠謨曰,在外經筵竝許遞,今日政差出。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
洪遠謨,以內醫院都提調·提調意啓曰,副提調申緯今日問安,不爲仕進,卽爲牌招,何如?傳曰,允。
又以弘文館言啓曰,副修撰吳取善內閣進,一員未差,下番闕直,事甚未安。修撰鄭德和·趙然春,旣有只推之命,竝卽牌招,以爲推移入直之地,何如?傳曰,允。
有政。吏批,判書朴綺壽進,參判李志淵進,參議李景在進,左副承旨洪遠謨進。啓曰,玉堂東壁今當差出,而擬望之人乏少,外任竝擬,何如?傳曰,允。以成遂默爲副應敎,李淵祥爲兼弼善,徐俊輔爲刑曹判書,徐耕輔爲判尹,李羲準爲刑曹參判,韓耆裕爲右尹,徐萬淳爲同敦寧,李止淵·鄭基善·金箕殷爲知經筵,朴永元·朴岐壽爲同經筵,沈能岳爲知義禁,成道默爲司宰僉正,洪秉箕爲司䆃僉正,朴起壕爲直講,尹泰兢爲平市令,韓義新爲漢城主簿,金泳根爲掌樂主簿,崔琠爲宗簿主簿。兼華寧殿令單李敏榮,前察訪姜棨今加通政,折衝金尙弘今加嘉善,出身朴希曾·康聖甲,今超通政加資事,覆啓判下。
兵批,判書沈能岳進,參判李基栽病,參議李毅遠入直,參知朴榮顯病,右副承旨趙秉常進。以金魯甲爲都摠管,李鼎臣爲同知,睦安中爲僉知,許槃·韓應一爲宣傳官,金㝡和·金尙珣爲五衛將,盧光國爲景福將,高達宣爲昌慶將,趙兢錫·金澈根爲武兼,張寅植·李亨夏爲宣傳官,李熙鏽爲部將。同知單朴榮厚,僉知三單韓用夏·張興燮·金璹,大護軍金熙華,護軍朴岐壽·金陽淳·李光正·趙冀永·李憲球·李憲瑋,副護軍兪星煥·韓用鏶·柳信儉·任泰瑛,副司直李墩,以上竝單付。訓哨金最直,前權管尹宅霖,前武兼方禹聲,及第李羲本,以上今加折衝加資事承傳。
洪遠謨,以吏批言啓曰,今日次對入侍時,受由上京時守令,竝令該曹催促下送事,允下矣。自臣曹催促,則定平府使李寅熙,長連縣監沈正書,已爲下去,居昌府使朴雲壽,海州判官元錫範,義城縣令洪鍾浩俱以爲,來十月初一日下去云,淳昌郡守尹宗鎬,十月初七日下去云,延安府使李聞榮,受由於平安道永柔縣,白川郡守宋宗洙,受由於公忠道西原地云。故斯速還官之意,今方發關知委於各該道臣處,而蔚山府使閔致文,石城縣監趙鼎休,俱以身病猝重,不得不去云,雖未知其身病之果如何,而促敎之下,謂有身病,不卽下去者,揆以事體,殊甚未安。蔚山府使閔致文,石城縣監趙鼎休,竝罷黜,何如?傳曰,允。今日政差出。
吏批,再政。啓曰,蔚山府使今當差出,而本府以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以姜必魯爲副修撰,李敏衡爲刑曹佐郞,徐有璿爲司圃別提,徐有晃爲南部令,李時在爲繕工主簿,趙濟晩爲蔚山府使,韓守一爲石城縣監。
兵批,再政。以金學淳爲知事,李寅泰爲同知,同知單兪甲慶,僉知單金㝡和·金尙珣。
吏批,三政。啓曰,全州府判官今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以權誨爲活人別提,金箕默爲全州判官。
吏批,四政。以徐有準爲韓山郡守。
趙秉常啓曰,知義禁沈能岳,旣在闕中,不爲肅謝,直爲出去,事甚未安。推考,何如?傳曰,允。
趙秉常,以營建都監言啓曰,謹奉傳敎,本都監堂上郞廳以下工匠等別單,合十度書入之意,敢啓。傳曰,知道。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監捧,逢授於齎去禁軍處,沿路輸運及本道頒給時,各別惕念擧行,俾無尺寸斤量從中閪失之弊事,別爲措辭關飭之意,敢啓。傳曰,知道。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以義禁府言啓曰,因楊州幼學宋順來擊錚原情本府回啓內,下詢大臣處之事判付內,依允事,命下矣。謹依判付,問議于大臣,則領府事李相璜,病未獻議,領議政沈象奎以爲,宋瑩中當初所坐,卽是深文二字,而以其講筵奏語推之,則謂以屬於色目之論云者,不爲無據,不但伊時上疏之故相,亦爲辨析,先朝甲寅下敎,已有俯燭,籲冤旣久,厚情足恕。且乙丙諸案,多被朝家昭雪之恩,此人所罹,最爲輕歇,而尙未蒙一視之澤,公議亦爲稱屈,然而事係刑政,不敢擅斷,伏惟上裁云。左議政洪奭周以爲,宋瑩中事,當初所坐,非不深重,而先朝甲寅下敎,旣有所俯燭者,則其所鳴冤,容或無怪,到今年久之後,特施曠蕩之典,似不至大傷於隄防,而刑政所係,事體不輕,以臣愚見,不敢質言,惟在上裁云。右議政朴宗薰以爲,諸條辨證,不無所據,竊聽公議,亦多稱屈而年久刑政,有不敢遽然擅斷,伏惟上裁云矣。大臣之意如此,上裁,何如?傳曰,依諸大臣議施行。
吏曹啓目,粘連因公忠道洪州幼學鄭奎容上言臣曹覆啓內,其矣父東俊特許職牒還給之典事,更爲議于大臣處之事,允下敎是白乎所,遣郞官收議于時原任大臣,則領中樞府事李相璜,病未獻議,議政府領議政沈象奎以爲,臣於昨年,因該曹之請,詢議于大臣,雖以年久之案,有難遽議仰對,而第其當初所坐,旣無把捉,則非爲其子之屢有呼籲,其在刑政恐不當以其年久,因仍置之,伏惟上裁云。左議政洪奭周以爲,臣於年前,待罪該曹,適値此事之回達,以其罪名不輕,年條久遠,仰請置之矣,今承獻議之命,亦不敢有敢前見云。右議政朴宗薰以爲,此事鳴籲,非止一再,亦嘗屢有詢議,諸論多以所坐之無所把捉爲對,而特以事屬稍久,鄭重至今矣。臣亦別無異見,伏惟上裁云。大臣之議如此,上裁,何如?判付。啓,依領右相議施行爲良如敎。
江華留守金邁淳疏曰,伏以,臣猥以滓陋,過蒙登擢,辭未獲允,抗顔承膺,職事之外,宜不敢言私,而第有至切之懇,不無已行之例,須至仰煩披籲,伏冀矜諒。臣之父母墳瑩,在於京畿永平地,臣旣單孑,終鮮兄弟,田野之蹤,無所拘係,歲時汛掃,不至甚闕,昨秋除邑之後,落落南北,載經霜露。且以權秩二品,例霑追榮,而焚黃奠告,至今未遑,積此耿耿,寤寐如結,見今秋事告成,營務少閒,儻蒙聖慈,許臣由暇,俾得往來,少伸至情,則不惟臣心感泣,如新受賜,亦聖朝孝理中一事也。臣無任云云。答曰,省疏具悉。卿其往省焉。
甲午九月二十九日辰時,上御興政堂。藥房入診,大臣·備局堂上引見入侍時,都提調洪奭周,提調金蘭淳,左副承旨洪遠謨,假注書金炳奎,記事官徐憲淳·洪說謨,直閣吳取善,右副承旨趙秉常,假注書李墩,事變假注書金龍銓,領議政沈象奎,右議政朴宗薰,兼戶曹判書趙萬永,行大護軍李止淵,知中樞府事李紀淵,行護軍申絅,同知中樞府事李鐵求,校理金羽根,以次進伏,醫官崔遠基·李亨基·金景球·吳昌烈,進伏楹外訖。象奎等進前奏曰,近日霜氣稍冷,朝夕異候,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。奭周曰,醫官待令,入診,何如?上曰,置之。奭周曰,進御調理湯劑,待後日次議定可乎?上可之。上曰,次對爲之。象奎曰,此黃海監司鄭知容災實分等狀啓也。尤甚名色不爲擧論,延安等十二邑,置之之次,信川等十一邑,置之稍實,仍以爲,事目災一百五十結外,不足畓災一千六百八十七結四十負,綿田災一百九十八結五十三負,特許加劃,後錄諸條,竝請令廟堂稟旨分付矣。其一,壬辰停退還餉,數旣無多,竝與新還餉一體收捧事也。其一,各軍門各衙門所納軍保米太,沿海邑竝令折半代錢事也。其一,各宮房各司火田,令各該邑一從踏驗實數,毋或濫徽事也。其一,海州等五邑辛未停退還餉,姑爲仍停事也。其一,延安·白川癸亥甲子停退軍錢米布,依前仍停事也。其一,金川所管大興城餉捧留本邑事也。其一,本營牙兵入防停止事也。其一,推奴徵債限明秋防塞事也。本道穡事,雖有若而邑之旋暵旋澇,不時風雹,此不過千章尺朽,而畢竟成就,不害爲康年,二等分劑,依請施行。至若災結加請,以其畓摠,較看年形,猶不免稍過分數,事目外一千三百五十結,綿田災一百結,特許加劃,糶糴專爲民食,壬辰便是新還一體收捧,卽是應行之事,何至於煩陳軍保米太之兩年分數許代?爲軫過歉民勢,則如今之歲,不宜闊狹,使之本色輸納,其餘諸條,旣多已行之例,竝依狀辭許施,何如?上曰,依爲之。出擧條象奎曰,此水原留守李光文災實狀啓也。以爲,事目災十五結外,不足災六百四十九結二十八負七束,特許加劃,壬辰停退還餉,期於準勘,而推奴徵債限麥秋防塞事,竝請令廟堂稟旨分付矣。今年農形,旣云七八分登稔,而所請災結,則較諸元摠,幾爲四分之一,終不免稍過,竝事目以五百結持爲劃下,使之均俵。壬辰停退還,係是今年當捧,何用煩陳,推徵之限麥秋防塞,依請施行,何如?上曰,依爲之。出擧條象奎曰,凡上言擊錚之回啓,各有攸司,法例卽然,莫或踰越。今番洪祐吉事之自秋曹直請上裁,事涉侵官,不可但以做錯言,旋因下敎,雖得歸正,而其外猥濫之可合勿施者,亦多循例覆奏,至有更爲議啓之處分,其在警飭責備之道,不可以事過置之。刑曹判書洪命周,施以譴罷之典,雖以喉院言之,以此捧入,亦失惟允之義,當該承旨,從重推考,何如?上曰,依爲之。出擧條象奎曰,日昨以旌善郡弊敗之狀草記,請擇差新倅,而本邑以絶峽阻僻之處,洊遭兩年之歉荒,初無公私議賑之擧,任其流離死亡,古稱勝地樂土,今乃村里爲墟,孑遺無幾,朝家之命吏分憂,爲其字牧懷保,而始也殆同䄂手而立視,終焉不免徑還而規避,事體道理,寧容如是?前郡守洪晉淵,爲先令該府拿問定罪,以爲來後不職者之戒。雖以前後道臣言之,似此管內邑弊民隱,苟能詳察而董飭,則豈至於是乎?亦不可無警,竝施越俸三等之典,其在憫恤軫慮之道,合有別般飭勵之擧。而新倅赴任,一時爲急,特爲給馬,當日發送,使之到卽殫誠,期於勞徠撫集,至若蘇捄蠲恤之策,令道臣詳探實狀,另具意見,以爲啓聞稟處之地,何如?上曰,依爲之。出擧條象奎曰,詞訟最不可曠任,秋曹·京兆在外及呈告堂上竝許遞,與有闕之代,今日政差出,何如?上曰,依爲之。出擧條象奎曰,捧糴開倉之時,守令聞多受由上來者云,竝令催促下送,何如?上曰,依爲之。出擧條象奎曰,向者有補賑人從願酬賞之處分,而如金華國,當除守令,而尙未區處云。朝家示信之意,不宜久淹,分付銓曹,使之卽爲差送,其外六品職單付之人,亦令待窠,漸次移擬於實職,何如?上曰,依爲之。出擧條上曰,大臣就座,諸宰奏事。萬永曰,昌慶宮·昌德宮營建,今幸役畢,而各殿宮扁楣,皇朝宸翰曁列聖朝御筆,曾有奉揭處,而內閣無印藏之本,難以移摹,聞沁府外閣,有藏本云,從便齎來則似好,故敢此仰達矣。上可之。萬永曰,昌慶宮牌將中白民洙·崔箕煥,曾蒙帖加之恩,而兩人俱是有薦,且有前銜,則銓曹例不以加資施行云。原單中以賞加改付標以入恐好,故敢此仰達矣。上可之。秉常曰,玉堂所懷奏之。羽根曰,別無所懷矣。秉常曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座,大臣先退。仍命退,諸臣以次退出。
上在慶熙宮。停常參·經筵。
南履懋啓曰,來初五日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹聲大啓曰,同副承旨李正耆,今日不爲仕進,卽爲牌招,何如?傳曰,允。
傳于洪遠謨曰,營建都監提調趙萬永,田十五結,奴婢四口賜給。
以營建都監別單,傳于洪遠謨曰,提調兼戶曹判書趙萬永,今已資窮,子壻中一人,初仕調用,郞廳正郞李衡在·李穆遠,竝守令作窠差送。熙政堂上樑文製述官左議政洪奭周,內下大虎皮一令賜給,書寫官大護軍李翊會,內下大鹿皮一令賜給,大造殿上樑文製述官右議政朴宗薰,內下大虎皮一令賜給,書寫官廣州留守金履載,內下大鹿皮一令賜給,澄光樓上樑文製述官判府事李止淵,內下大虎皮一令賜給,書寫官行大護軍徐耕輔,內下大鹿皮一令賜給,讀上樑文官副校理趙秉憲,粧弓一張賜給,司香官兵曹佐郞許結,典籍尹孟烈,執事兵曹佐郞具行益,典籍白海運,各上弦弓一張賜給,大造殿懸板書寫官大護軍李翊會,熙政堂懸板書寫官前判書金逌根,澄光樓懸板書寫官領議政沈象奎,景薰閣懸板書寫官兼戶曹判書趙萬永,玉華堂懸板書寫官咸鏡監司曺鳳振,隆慶軒懸板書寫官水原留守李光文,興福軒懸板書寫官大護軍徐耕輔,養心閤懸板書寫官永明尉洪顯周,通明殿懸板書寫官右議政朴宗薰,景春殿懸板書寫官廣州留守金履載,養和堂懸板書寫官大護軍朴周壽,歡慶殿懸板書寫官行都承旨申緯,涵仁亭懸板書寫官奉朝賀金履陽,迎春軒懸板書寫官奉朝賀南公轍,延禧堂懸板書寫官前監司權敦仁,各內下大鹿皮一令賜給。別看役南陽府使洪應燮,前縣監姜彝五竝加資,贊笏贊儀李鍾岱等七人,竝依辛卯例施賞,看役安順吉·金再興,竝善地邊將作窠差送,都牌將朴道性·孫大亨,竝邊將作窠差送。牌將金舜明等十一人竝賞加,各所牌將金繼雄等六人,竝邊將除授。韓仁喆等十五人,竝內下筒箇一部賜給,寫字官李東鉉等五人竝賞加。書吏李進榮等三人,木手邊首李春得等二十九名竝帖加,計士·擇日官·奏時官·畫員·衛將·員役·工匠·看役·待令等,竝依辛卯例施賞
傳于洪遠謨曰,今番賞典中,一人雖兼數事,毋得疊授。
傳于尹聲大曰,都承旨除拜多日,尙不出肅,卽爲牌招
以行都承旨申緯牌不進推考傳旨,傳于尹聲大曰,更爲牌招。
以行都承旨申緯再牌不進推考傳旨,傳于尹聲大曰,更爲嚴飭牌招。
以行都承旨申緯三牌不進推考傳旨,傳于尹聲大曰,更爲嚴飭牌招。
洪遠謨啓曰,卽者校理金羽根,以其親病陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以修撰鄭德和·趙然春牌不進罷職傳旨,傳于洪遠謨曰,只推。
洪遠謨啓曰,校理金羽根陳疏徑出,副校理黃,副修撰姜必魯在外,吳取善內閣進,玉堂上下番俱空,事甚未安。修撰鄭德和·趙然春,旣有只推之命,與應敎洪祐順,副應敎成遂默,校理徐念淳,副校理洪祐喆,竝卽牌招,推移入直,何如?傳曰,允。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于洪遠謨曰,只推。
以同副承旨李正耆牌不進罷職傳旨,傳于尹聲大曰,只推。
洪遠謨,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以侍講院言啓曰,新除授兼弼善李淵祥,時在慶尙道慶州地,書筵入番事緊,斯速乘馹上來事,下諭,何如?傳曰,允。
又以司饔院監膳提調意啓曰,各殿宮日下生雉,因草記蒙允,姑爲折半代封矣,今則山雉漸出,自今日爲始,依例復舊封進之意,敢啓。傳曰,知道。
兵曹判書沈能岳疏曰,伏以,臣於昨日,伏奉除書,以臣爲知義禁府事者,固當竭蹶趨承,以伸叩謝之忱,而第臣忝叨王世孫賓客之任,時帶宮銜者,不得兼綰議讞之職,係是公格,玆敢援例陳章,仰瀆崇嚴。伏乞聖慈,俯垂鑑諒,亟遞臣金吾之任,俾存格例,以安賤分,不勝幸甚,臣無任云云。答曰,省疏具悉。賓客之任許遞。
校理金羽根疏曰,伏以,臣卽接家信,則臣母素來風眩之疾,當此日候之不調,重以寒熱交作,症勢一倍添劇,委頓床席,食飮全却,家僮繼至,促臣歸視,臣自聞此報,方寸煎灼,按住不得,玆敢冒進短章,徑出禁扃。伏願聖慈,亟遞臣職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹聲大啓曰,右副承旨趙秉常,同副承旨李正耆,今日不爲仕進,竝卽牌招,何如?傳曰,允。
洪遠謨啓曰,刑曹判書徐俊輔,參判李羲準,漢城判尹徐耕輔,右尹韓耆裕,除拜後過三日不爲出肅,竝依定式,推考警責,仍卽牌招察任,何如?傳曰,允。
傳于南履懋曰,京畿監司入侍。
以行都承旨申緯四牌不進推考傳旨,傳于洪遠謨曰,更爲嚴飭牌招。
以行都承旨申緯牌不進推考傳旨,傳于洪遠謨曰,更爲嚴飭牌招。
以行都承旨申緯再牌不進推考傳旨,傳于洪遠謨曰,更爲嚴飭牌招。
以行都承旨申緯三牌不進推考傳旨,傳于洪遠謨曰,更爲嚴飭牌招,如有違牌,勿爲呼望。
洪遠謨啓曰,行都承旨申緯,嚴飭之下,謂有情勢,奉牌闕外,無意承膺,何以爲之?敢稟。傳曰,嚴飭肅命。
以應敎洪祐順,副應敎成遂默,校理徐念淳,副校理洪祐喆,修撰鄭德和·趙然春牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,事甚未安。應敎洪祐順,副應敎成遂默,校理徐念淳,副校理洪祐喆,修撰鄭德和·趙然春,旣有只推之命,竝卽牌招,推移入直,何如?傳曰,允。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推
以右副承旨趙秉常,同副承旨李正耆牌不進罷職傳旨,傳于洪遠謨曰,只推。
以應敎洪祐順,副應敎成遂默,校理徐念淳,副校理洪祐喆,修撰鄭德和·趙然春牌不進罷職傳旨,傳于洪遠謨曰,只推。
傳于南履懋曰,明日出宮門路,以廣達門爲之。
傳于洪遠謨曰,發遣吏郞,諸執事淸齋與否,摘奸以來。
以慶尙監司徐憙淳狀啓,草溪郡守權奎秉身死事,傳于洪遠謨曰,令該曹口傳差出,催促下送。
吏曹口傳政事,以鄭琠爲草溪郡守。
兵曹口傳政事,副司果單尹行定。
洪遠謨,以宣惠廳言啓曰,本廳郞廳尹行定,纔已啓下矣,廳務甚劇,曠滯可悶,令該曹口傳付軍職,使之冠帶常仕,何如?傳曰,允。
南履懋,以兵曹言啓曰,今十月初四日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以訓鍊都監言啓曰,本局千摠趙德永,身病甚重,勢難察任,改差,何如?傳曰,允。
又以御營廳言啓曰,本廳字內肅靖門東邊第二城廊近處體城四間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以義禁府言啓曰,因宋瑩中事,大臣獻議草記批旨內,依諸大臣議施行事,命下矣。本府罪案定配身死未蒙放秩中,宋瑩中姓名,爻周,何如?傳曰,允。
刑曹參判李羲準疏曰,伏以,臣向於承宣恩除之下,違牌路阻,嚴命荐降,逃遁不得,冒沒承膺,旣伴致齋之直,仍參陪扈之班,任他指點嗤笑,不免放倒昌披,鑽地無路,對人有靦,退自禁扃,杜門縮伏,天高地厚,靡所措躬,晝寤宵寐,只自拊心。千萬不自意,恩遞無幾,除旨旋下,以臣爲刑曹參判者,含垢滌瑕,曲費造化,息黥補劓,俾遂生成,臣非木石,亦具彝性,豈不知簪履是記,恩至渥也?駕屨不竢,義所當然,而臣僇辱身名,滓穢沁骨,萬被金木之典,無以少贖,三致薰沐之澤,亦難盡洗。頃者冒進,諉之已出,仍以無故自處,遂復有除輒膺,則臣之無所忌憚,固不足恤,而淸朝四維之治,其將緣臣而撕壞無餘矣。藉欲棄而貪戀,庸詎得乎?庚牌儼臨,促臣行公,而末由蠢動,重犯違傲,情益震駭,跡愈蹙隘,玆不得不略暴血懇,仰瀆崇聽。伏惟聖明,俯賜鑑諒,將臣新授職名,亟行遞免,仍治臣孤恩慢命之罪,以肅朝綱,以安賤分,不勝大願云云。答曰,省疏具悉。前批已悉照燭之意,今何更事煩複,以傷事面乎。勿辭行公。
甲午十月初二日未時,上御興政堂。京畿監司入侍時,右承旨南履懋,假注書李墩,記事官徐憲淳洪說謨,京畿監司申在植,以次進伏訖。上曰,史官分左右。上曰,別無弊瘼乎?在植曰,近來各陵火巢內,樹木之稀疎,誠不勝萬萬悚悶,此專由於播植之不勤,播植不勤而求其茁茂,自是無理之事。況風落之元株,枯損之傍枝,日歸火木之資,雨露之滋養,無以補斧斤之侵害,漸臻童濯,事勢之固然矣。伏聞先朝飭敎申複,植松播橡之法,書揭齋壁,每年三月十月,以播植數爻,報于禮曹,又命受香之獻官,奉審之承旨,抽栍考察以聞,至于今播植數爻,報于禮曹。然而陵軍蒙騃之輩,但取若爾株,拔根揷地,在在枯死,可立而待,不誠若此,而尙謂播植之無功,則是豈山之性也哉?從今以往,申飭陵園墓官,使之以子播種,帶土栽培,務從勤實,俾無如前塞責之歸。獻官及承旨抽栍考察之法,申明舊規,且道臣春秋奉審時,如有全不致勤者,文移禮曹,草記嚴勘,庶爲懲勸之一助,故敢此仰達矣。上曰,依爲之。出擧條上曰,史官就座。仍命退,諸臣以次退出。
上在慶熙宮。停常參·經筵。
上詣崇政殿月臺。宗廟冬享大祭親傳香祝,入幕次後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
傳于南履懋曰,侍衛軍兵毛具從便爲之。
傳于洪遠謨曰,禮房承旨馳詣宗廟·永寧殿,奉審摘奸以來。
尹聲大啓曰,假注書李墩,身病猝重,勢難察任,今姑改差,何如?傳曰,允
李墩改差,代以鄭鎏爲假注書。
洪遠謨啓曰,玉堂上下番俱空,事甚未安。應敎洪祐順,副應敎成遂默,修撰鄭德和·趙然春,旣有只推之命,竝卽牌招,推移入直,何如?傳曰,允。
傳于尹聲大曰,都承旨疏批已下,卽爲牌招。
以行都承旨申緯牌不進推考傳旨,傳于尹聲大曰,更爲嚴飭牌招
以行都承旨申緯再牌不進推考傳旨,傳于尹聲大曰,更爲嚴飭牌招。
以行都承旨申緯三牌不進推考傳旨,傳于尹聲大曰,更爲嚴飭牌招,如有違牌,勿爲呼望。
尹聲大啓曰,行都承旨申緯,飭敎之下,謂有情勢,奉牌闕外,終不入來,何以爲之?敢稟。傳曰,嚴飭肅命。
又啓曰,行都承旨申緯,屢度飭敎之下,一向奉牌,無意承膺,何以爲之?敢稟。傳曰,如是奉牌,分義道理,萬萬未安。更爲嚴飭,使之肅命。
以慶尙監司徐憙淳啓本,漕倉米品麤劣,船隻晩泊,不能先事董飭,惶恐待罪事,傳于李正耆曰,勿待罪事,回諭。
尹聲大,以吏曹言啓曰,贈諡壯愍公沈榗延諡,今月十一日,定行於京畿喬桐府云矣,敢啓。傳曰,知道。
南履懋,以都摠府言啓曰,今日入直內三廳武兼禁軍及軍兵等,當爲中日習射技放,而宗廟冬享大祭齋戒相値,不得設行之意,取啓。傳曰,知道。
又以備邊司言啓曰,卽見廣州留守金履載災實狀啓,則事目災十結外,新舊田畓災二百七十一結五十八負四束,特許加劃,壬辰癸巳停退未捧還餉合折米二萬一千八百八十二石零,限折半仍停,癸酉己卯丁亥排捧條,亦許退年收捧事,竝請令廟堂,稟旨分付矣。本府穡事,若是善就,得爲罕有之樂歲,爲民邑幸甚,舊災或有未及蒙頉,新災亦由力所不逮,而第旱田給災,寔出於年前曠絶之恩,則到今循例仍請者,終非法意,事目外新舊畓災一百五十結,特爲加劃。餉穀固急於充儲,民力必難於竝督,然而因仍停退,目下雖似紓力,來後反貽擾弊,不可無分數酌量之政。癸巳停退還及壬辰未捧還,數旣無多,竝令準捧,壬辰停退條,則限折半使之仍停,至若各年排捧條依前退限之請,參以事情,宜有闊狹,依此施行,何如?傳曰,允。
行都承旨申緯疏曰,伏以,臣負罪如山,受恩如天,曲被造化之仁,拔諸坑坎之中,臣之一毛一髮,一飮一啄,莫非我殿下賜也。中夜思惟,感淚被面,生生世世,祗思隕首結草而已。其奈臣賦命奇險,愈往愈甚,畿·湖直指之啓,半年再發,而狼藉臚列,惟意捃摭,恩補乘障,不過一時之行,遞歸居留,乃在年久之後,而前茅後殿,左拳右踢,有若乘機逞毒,傡力下石者然,噫,其甚矣。臣以劫後餘生,無異已骨之屍,旣冷之灰,而猶且斷不置,必欲甘心者,臣誠莫曉其故,至若其言之倫脊有無,臣不欲辨重傷事面,而臣罪臣自知之,生死肉骨,恩造,何如?而臣則未效一分之報,徒有辜負之罪,卽此一事,誅殛猶輕,而薄譴未幾,恩宥遽降,河海之澤,若偏於滌瑕,雨露之仁,傡及於枯荄,闔門聚首,感極而泣,繼之以血。從玆以往,惟願屛伏田野,鏟跡朝端,謝絶人事,歌詠聖澤,甘作聖世之氓,以圖不報之報矣。乃者知申新除,有隕自天,收敍之恩命誕下,宣召之庚牌屢臨,臣聞命震駭,莫知攸措,欲進則大質已虧,欲退則分義莫嚴,抗命是懼,徊徨迫塞,若窮無歸,臣情到此,吁亦慼矣。念臣釋褐四十年,滾到至此,而徒知信心,動必顚躓,每蹈一番駭機,輒邀一番恩數,孤畸之蹤,積有憂畏,今若仰恃寵命,徒懷感激,夤緣冒膺,復出世路,則廉隅放倒,猶屬餘事,又不知何樣愆殃,自作于身,而重貽累於聖明,此豈非大可懼哉?左右思量,寧被逋慢之誅,不敢爲趨承之計,玆不得不冒入文字,仰瀆崇嚴。伏乞聖慈,俯垂鑑諒,亟遞臣職名,仍勘臣當律,以昭法紀,以安私分,不勝幸甚,臣無任云云。答曰,省疏具悉。繡啓之虛實緊漫,予已悉燭,而臣不欲辨重傷事面云者,卿言儘好矣。旣往付之悠悠,何足介懷,上下相持,所損匪細,卿其卽爲肅命。
甲午十月初三日辰時,上詣崇政殿月臺。宗廟·永寧殿冬享大祭香祝親傳入侍時,行左承旨尹聲大,右承旨南履懋,左副承旨洪遠謨,同副承旨李正耆,假注書金炳奎·李墩,記事官徐憲淳·洪說謨,檢校直閣李景在,檢校待敎趙斗淳,待敎金學性,以次侍立。時至,通禮跪啓請外辦,上具翼善冠·衮龍袍,出興泰門。藥房都提調洪奭周,提調金蘭淳,進前奏曰,霜朝稍冷,侵早勞動,聖體,若何?上曰,一樣矣。仍進發由顯謨門·廣達門,入崇政門詣月臺,通禮跪啓請降輿,上降輿詣褥位,上南向立,引儀引宗廟初獻官右議政朴宗薰,永寧殿初獻官判敦寧金在昌,以次陞褥位之左。通禮跪啓請〈跪〉,上跪,香室官奉香祝,跪授遠謨,遠謨東向跪進,上受香祝,獻官宗薰等,西向跪受興,通禮跪啓請興,上興,通禮前導,上降就階下祗送位西向立,宗薰等奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次。通禮跪啓請外辦,上出次,通禮跪啓請乘輿,上乘輿,出崇政門,由廣達門·興泰門還內。出標信解嚴,諸臣以次退出。
上在慶熙宮。停常參·經筵。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
申緯啓曰,右副承旨趙秉常,今日不爲仕進,卽爲牌招,何如?傳曰,允
鄭鎏在外,代以曺錫亨爲假注書。
申緯啓曰,假注書金炳奎,身病猝重,勢難察任,今姑改差,何如?傳曰,允。
金炳奎改差,代以趙雲澈爲假注書。
傳于申緯曰,未下直守令,使之不日下送。
申緯啓曰,假注書曺錫亨,時無職名,令該曹依例付軍職,冠帶常仕,何如?傳曰,允。
以應敎洪祐順,副應敎成遂默,修撰鄭德和·趙然春牌不進罷職傳旨,傳于申緯曰,只推。
申緯啓曰,玉堂上下番俱空,已至多日,事甚未安。應敎洪祐順,副應敎成遂默,修撰鄭德和·趙然春,旣有只推之命,校理金羽根,由限已過,與校理徐念淳,副校理洪祐喆,一體牌招,推移入直,何如?傳曰,允。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
以右副承旨趙秉常牌不進罷職傳旨,傳于南履懋曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春牌不進罷職傳旨,傳于申緯曰,只推
申緯,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
南履懋,以都摠府言啓曰,副摠管李鼎會,以御營中軍,本營諸將官射會監試事,南小營晝仕出去之意,敢啓。傳曰,知道。
又以義禁府言啓曰,慶尙監司徐憙淳啓本內,晉州前牧使宋啓洙,昌原兼任咸安郡守閔致鶴,薺浦萬戶李元培等罪狀,令攸司稟處事,啓下矣。宋啓洙,下去公忠道懷德地,閔致鶴·李元培等,俱在任所云,依例發遣府羅將,宋啓洙·閔致鶴竝拿來,李元培,交代後拿來,何如?傳曰,竝待待命拿囚。
又以訓鍊都監言啓曰,本局把摠李承弼,身病甚重,勢難察任,改差,何如?傳曰,允。
又以禁衛營言啓曰,本營中軍尹羲儉呈辭在外,久曠可悶,今姑改差,何如?傳曰,允。
又以濬川司言啓曰,本司都廳訓鍊都監千摠李栻改差,代以御營廳千摠李得馨差下,使之察任,何如?傳曰,允。
上在慶熙宮。停常參·經筵。
藥房都提調洪奭周,提調金蘭淳,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,右副承旨趙秉常,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政沈象奎,右議政朴宗薰,俱有身病,左議政洪奭周,無時急稟定事,不得來會云矣,敢啓。傳曰,知道。
又啓曰,假注書趙雲澈,時無職名,令該曹依例付軍職,冠帶常仕,何如?傳曰,允。
李正耆啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于李正耆曰,只推。
洪遠謨啓曰,玉堂上下番俱空,已至多日,事甚未安。應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春,旣有只推之命,竝卽牌招,推移入直,何如?傳曰,允。
以右副承旨趙秉常牌不進罷職傳旨,傳于洪遠謨曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春牌不進罷職傳旨,傳于洪遠謨曰,只推。
兵曹,以柳相穆爲禁衛中軍。
李正耆,以備邊司言啓曰,卽見江華留守金邁淳狀啓,則以爲,停退都試,竝當設行於今秋,而見今滌場未了,捧糴將始,不但許多武士之留連可悶,本營事力,亦有所不逮。壬辰秋等,癸巳春等,竝設於今秋,癸巳秋等,今年春等,竝設於明春事,請令廟堂,稟旨分付矣。秋事方張之時,武士淹留之久,非但有主客俱困之歎,且不無公私爲妨之端,都試之退行,其例不一,而省弊爲便,依狀請許施,何如?傳曰,允。
義禁府啓目,旌善前郡守洪晉淵原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。又啓目,通禮院兼引儀崔爔·宋榮來,贊儀李鍾岱等原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在慶熙宮。停常參,經筵。
洪遠謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪遠謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允
又啓曰,右副承旨趙秉常,今日不爲仕進,卽爲牌招,何如?傳曰,允。
又啓曰,行都承旨申緯,右承旨南履懋不爲仕進,行左承旨尹聲大受由在外,右副承旨趙秉常牌不進,同副承旨李正耆式暇出去,院中只有臣一人伴直無人,右承旨南履懋,所當牌招,而拘於廳規,不得請牌,何以爲之?敢稟。傳曰,牌招。
以右副承旨趙秉常牌不進罷罷傳旨,傳于洪遠謨曰,只推。
洪遠謨啓曰,行都承旨申緯,右副承旨趙秉常不爲仕進,行左承旨尹聲大受由在外,右承旨南履懋牌不進,同副承旨李正耆式暇,院中只有臣一人,伴直無人,右副承旨趙秉常,旣有只推之命,卽爲牌招,何如?傳曰,允。
以右承旨南履懋牌不進罷職傳旨,傳于洪遠謨曰,只推。
洪遠謨啓曰,行都承旨申緯,右承旨南履懋不爲仕進,行左承旨尹聲大受由在外,右副承旨趙秉常再牌不進,同副承旨李正耆式暇,院中只有臣一人,伴直無人,右承旨南履懋,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨趙秉常再牌不進罷職傳旨,傳于洪遠謨曰,只推。
洪遠謨啓曰,行都承旨申緯,右副承旨趙秉常不爲仕進,行左承旨尹聲大受由在外,同副承旨李正耆式暇,右承旨南履懋再牌不進,院中只有臣一人,伴直無人,右副承旨趙秉常,旣有只推之命,更爲牌招,何如?傳曰,右副承旨與在外承旨竝許遞,前望單子入之。
承旨前望單子入之,吳致愚·李穆淵落點。
洪遠謨啓曰,伴直無人,新除授右副承旨吳致愚,卽爲牌招,何如?傳曰,允
又啓曰,玉堂上下番俱空,已至多日,事甚未安。應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春,卽有只推之命,竝卽牌招,推移入直,何如?傳曰,允。
又啓曰,卽者檢閱徐憲淳,以其親病,陳疏徑出。原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱朴齊憲,卽爲牌招入直,何如?傳曰,允。
又啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于洪遠謨曰,只推。
以右承旨南履懋再牌不進罷職傳旨,傳于洪遠謨曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春牌不進罷職傳旨,傳于洪遠謨曰,只推。
洪遠謨,以承文院都提調意啓曰,年五十登科則陞六,自是法典,而今亦有限滿人云,依例陞六之意,分付銓曹,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
又以義禁府言啓曰,公忠監司趙秉鉉啓本內,鎭川縣徒一年定配罪人趙鎭剛,今已限滿,令該府稟處事,啓下矣。公忠道鎭川縣徒一年定配罪人趙鎭剛,今已限滿,卽爲放送事,分付該道道臣之意,敢啓。傳曰,知道。
兵曹口傳政事,上護軍單金逌根。
檢閱徐憲淳疏曰,伏以,臣母年邁病痼之狀,曾已屢籲,輒蒙由暇,慈覆之仁,雖軫曲遂,瀆撓之罪,自歸干恩,每一回惟,感惶若驚,臣於前月,適値番次之乏人,黽勉替直,已過旬餘,而顧臣情私,則有不可一日離側,安於職事者,卽亦館僚之所共聞而所共憫也,方今霜暉斗緊,朝晝異候,綿綴之餘,又添毒感,委臥床席,數日于玆,而伻信糢糊,劇歇莫詳,臣身在此,臣心則飛,雖欲按住時日,姑視直次,決不可得矣,玆敢冒死陳章,徑出禁扃。伏乞聖慈,俯垂矜憐,亟遞臣職,俾便救護,仍治臣罪,以肅朝綱焉,臣無任云云。省疏具悉。爾其勿辭救護。
上在慶熙宮。停常參·經筵。
南履懋啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪遠謨啓曰,來十一日,輪對日次矣,敢稟。傳曰,當次人,受點後,日次待令。
南履懋啓曰,同副承旨李正耆,今日不爲仕進,卽爲牌招,何如?傳曰,允。
傳于洪遠謨曰,咸鏡監司留待。
傳于洪遠謨曰,咸鏡監司入侍。
備忘記,咸鏡監司曺鳳振下直,長弓一張,長箭一部,片箭一部,筒兒一箇賜給。
南履懋啓曰,左副承旨李穆淵,時在廣州地,斯速乘馹上來事,下諭,何如?傳曰,許遞。
傳于南履懋曰,承旨有闕之代,政官牌招開政。
傳于南履懋曰,都承旨許遞,今日政差出。
傳于洪遠謨曰,今初九日菊製,通方外爲之,試紙用大好紙。
傳于南履懋曰,宮人成興及兪五億,竝嚴刑遠配事,分付秋曹。
洪遠謨啓曰,玉堂上下番俱空,已至多日,事甚未安。應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春,旣有只推之命,竝卽牌招,推移入直,何如?傳曰,允。
南履懋啓曰,卽者義禁府都事來言,時囚無得過三日滯囚,曾有定式矣,時囚罪人洪晉淵·崔爔·宋榮來·李鍾岱等,當爲議處,而判義禁李羲甲呈辭受由,次堂例不得擧行云,何以爲之?敢稟。傳曰,判義禁許遞,前望單子入之。
判義禁前望單子入之,金在昌落點。
南履懋啓曰,卽者義禁府都事來言,時囚罪人洪晉淵·崔爔·宋榮來·李鐘岱等,當爲議處,而新除授判義禁金在昌未肅拜,次堂例不得擧行云,判義禁金在昌,卽爲牌招,以爲開坐之地,何如?傳曰,允。
有政。吏批,判書朴綺壽進,參判李志淵,參議李景在竝牌招不進,右承旨洪遠謨進。以金鼎集爲承旨,金鼎均爲輔德,朴齊聞爲戶曹參判,金逌根爲左副賓客,李宅鉉爲軍資判官,李元熙爲河東府使,金夔欽爲昭顯墓守衛官,李衡在爲沃川郡守,李穆遠爲咸興判官。博土單崔在燁,學正單白潤鶴,南陽府使洪應燮今加資憲加資事,承傳。故禮參兼奎章閣檢校直閣知製敎鄭東俊,復其官爵事,承傳。
兵批,判書沈能岳病,參判李基栽入直進,參議李毅遠,參知朴榮顯病,左承旨南履懋進。以安秉良爲楊州監牧官,趙和璧爲羅州監牧官。同知單盧光國,護軍尹聲大·尹尙圭·申緯,副護軍趙秉常·李穆淵·金最直·金遜根·李羲本·方禹聲·尹宅霖,副司果金勉淳·李羲贊·金在根·權憲八·柳聖和·愼始徽·鄭殷慶·朴思彙·金龍彦,副司正曺錫亨·趙雲澈,以上竝單付。
吏批,再政。以李羲肇爲大司諫,金周默爲刑曹參議,朴齊聞爲同經筵,洪鐘英·趙然大爲戶曹正郞,金大淵爲司饔主簿,金在根爲典籍,宋尙玉爲茂長縣監。左賓客單金逌根,右賓客單朴周壽,左副賓客單朴綺壽。
兵批,再政。同知單高達宣。
傳于南履懋曰,承旨前望單子入之。
承旨前望單子入之,李志淵落點。
傳于洪遠謨曰,吏曹參判有闕之代,前望單子入之。
吏曹參判前望單子入之,李憲瑋落點。
傳于南履懋曰,兵·刑換房。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫金鼎均,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
以右副承旨吳致愚牌不進罷職傳旨,傳于南履懋曰,只推。
以同副承旨李正耆牌不進罷職傳旨,傳于南履懋曰,只推。
以吏曹參議李景在牌不進罷職傳旨,傳于洪遠謨曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春牌不進罷職傳旨,傳于洪遠謨曰,只推。
洪遠謨,以吏曹言啓曰,新除授社稷署令金圭瑞,除拜後過限未肅拜,依例改差,何如?傳曰,允。
又以成均館行大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕金熙祥瓜朔,代以生徒守僕,試才抄擇,備三望,受點次,別單書入之意,敢啓。傳曰,知道。
南履懋,以刑曹言啓曰,傳曰,宮人成興及兪五億,竝嚴刑定配事,分付秋曹事,命下矣。謹依傳敎,成興·兪五億,各嚴刑一次後,成興全羅道長興府,五億慶尙道昆陽郡定配所,竝卽押送之意,敢啓。傳曰,知道。
吏曹啓目,權知承文院副正字曺錫亨·趙雲澈·鄭最朝·金洙根·金應均·金禹銖·尹錫泳·洪仁秀·金在根·柳來維·金羽休·全宗行·尹穳·李晉祥·金鎭右·兪敎煥·宋顯洙·李墩·金觀燮·李廷斗·權憲八·辛志鼎·柳聖和·愼始徽·申錫愚·李珽·兪錫煥·姜鎭泰爲等如,口傳施行,何如?判付。啓,依允。又啓目,權知成均館學諭李昌廷·鄭義恪·文用中·李晉燁·金震休·李昌祖·李澤·鄭廈慶·金玉龍·金致坤·洪羲朝·趙光濬·安永豐·朴思彙·金龍彦·韓秉佑爲等如,口傳施行,何如?判付。啓,依允。又啓目,權知校書館副正字吳相昱,口傳施行,何如?判付。啓,依允。
敎咸鏡監司曺鳳振書。王若曰,重藩屛於東土,在予簡心,壯鎖鑰於北門,授卿方面。玆將一方委寄,庸敷十行溫音,眷彼關北名區,實是海東重地,萬億年基業肇造,月遊衣冠,卄三州區域平分,天設險阻,肅愼古國,猶舊物之留傳,靺鞨遺墟,宜吾圉之鞏固,滄溟出日,乾文應星土之開,名山産銅,地脈孕風水之好。民俗雖嫌於强悍,小華之禮義誕敷,物貨亦多於珍奇,職方之貢獻惟正。猗歟,固根本而控八域,允矣撤桑土而備萬全,何近日習杻昇平?而玆土轉生痼弊,風化漸不如古,憩棠之化將宣,民庶益難聊生,求芻之念政急,虛簿徒擁,邑瘼難矯於交倉,習俗多奸,邊釁易啓於互市。稼穡告稔,縱弛庚癸之歎,瘡痍未蘇,尙多乙丙之念,爰思此一路奠接,專在賢刺使按廉。北斗高山,緬仰韓魏公之德望,輕裘緩帶,誰是羊叔子之風流,宵旰勤北顧之憂,靡安錦玉,旬宣重邊門之鎭,可去襜帷。惟卿,名家華胄,雄藩宿趼,華國文章,自在韋布之日,服人風範,聳出簪紳之班,選翰苑而登胄筵,叨貳極之眤侍,長師儒而佐銓席,遂八座之已躋,華膴歷登,奚特二千石重任?績庸茂著,其惟一介臣無他,廟堂之薦剡旣同,廈氈之畀付尤重。玆授卿以咸鏡道觀察使兼兵馬水軍節度使·都巡察使·咸興府尹,卿其祗服寵命,勉懷良圖,靡間內外,坐鎭關坊之重望,歷試後前,宜秉夷險之一節,封疆愼固,節制約束之必嚴,黜陟公明,懷保字恤之是急,遇盤別利,無或視以遐荒,宣化承流,宜竝行於威惠,予何多誥,自有故常。於戲,克殫爾心,已知熟手是先卿遺愛之地,應切趾美之思,念今日特授之規,毋替面命之意,金城之良籌是賴,豈無鎭而壓之方?玉樓之歸夢冞深,將有行且召之日,故玆敎示,想宜知悉。知製敎李在鶴製進。
甲午十月初七日辰時,上御興政堂。咸鏡監司入侍時,右承旨洪遠謨,假注書趙雲澈,記注官金泰顯,記事官朴齊憲,咸鏡監司曺鳳振,以次進伏訖。上曰,咸鏡監司進前。鳳振進前奏職姓名訖。上曰,咸鏡監司先退。仍命退,諸臣以次退出。
上在慶熙宮。停常參·經筵。
吳致愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
南履懋啓曰,右副承旨李正耆,今日不爲仕進,卽爲牌招,何如?傳曰,允。
傳于金鼎集曰,左議政掃墳之行,給由馬·澆奠床備給。
南履懋啓曰,臣履懋,以入直禁軍戎器點考進去,下直之意,敢啓。傳曰,知道。
又啓曰,臣依定式進詣崇政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
洪遠謨啓曰,臣遠謨,依定式進詣香室,奉審香祝櫃·祝板袱子,則精潔之意,敢啓。傳曰,知道。
又啓曰,玉堂上下番俱空,已至多日,事甚未安。應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春,旣有只推之命,竝卽牌招,推移入直,何如?傳曰,允。
又啓曰,今初九日菊製爲之事,命下矣。弘文提學李翊會待開門牌招,何如?傳曰,允。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以右副承旨李正耆牌不進罷職傳旨,傳于南履懋曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春牌不進罷職傳旨,傳于洪遠謨曰,只推。
洪遠謨,以禮曹言啓曰,卽接社稷署所報,則明日菊製試取時,本署官員,當爲觀光,而文臣令有闕未差,無以替直,假官一員差送云矣。依定式以本曹正郞朴齊輝,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日菊製試取時,本署官員,俱爲觀光云矣。依定式以本曹正郞田齊賢,假官差送,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日菊製試取時,本宮官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
南履懋,以兵曹言啓曰,五衛將金最和·金億·崔匡植,景福宮衛將盧光國,昌德宮衛將兪甲慶·高達宣,俱以病難供職,呈狀乞遞,竝改差,何如?傳曰,允
又以兵曹言啓曰,今十月初八日卯初三刻十三分立冬十月節,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮·文祜廟,依例改火,奎章閣·議政府·承政院·漢城府,一體頒火之意,敢啓。傳曰,知道。
吳致愚,以義禁府言啓曰,明日菊製,通方外爲之之時,本府都事皆爲赴擧,只有武都事一員當直入直,而本府入直·公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
南履懋,以訓鍊都監言啓曰,本局從事官徐元淳,身病甚重,勢難察任,改差,何如?傳曰,允。
義禁府啓目,粘連向前崔爔段,初非東西唱,而渠自錄名於別單,至蒙賞典,萬萬驚駭,焉逭編配之律?以此照律爲白乎旀,宋榮來段,被人冒錄於別單,晩始得聞而往詰,果如所供是白良置,同入直該官之罪,固當言及贊儀,以爲査辨之地,而不此之爲,因循度日,殊甚可駭。以此照律爲白乎旀,李鍾岱段,別單修正之時,雖諉番官之初不往復是白乎乃,及夫追聞之後,身爲贊儀,該院有此無前之事,而不卽摘發報汰者,難免其罪,以此照律,何如?判付。啓,依允。又啓目,粘連向前洪晉淵亦,峽邑荐歉,邨里爲墟,字牧懷保,守宰之責,而謂有身病,終不還任,論其不職之罪,合施連制之律,以此照律,何如?判付。啓,依允。
左議政洪奭周箚曰,伏以,臣之冒膺匪據,今已三易朔于玆矣。力薄任鉅,恩隆效蔑,每一循省,不曝而汗,至於嘗藥之職,乃臣子自效之地,扶策病軀,殫竭微悃,惟恐不逮,寧敢辭避,而第有區區私懇之不得不仰控者。臣之父母墳山,在於京畿長湍地,臣自昨春以後,恒縻劇務,又纏貞疾,省掃之曠,積有年時,霜露之感,靡日不切,風樹之慟,撫歲冞增,而自叨匪分之寵,又倍不洎之悲,一展松楸,至願如結。顧今鼎席旣備,伴食多暇,請由往返,庶不妨公,而惟是保護之任,所係不輕,未蒙鞶禠之前,不容一日遠離,進退拘牽,方寸難抑,干冒崇聽,諒非獲已。伏乞聖慈,俯賜鑑燭,特命鐫解臣所帶藥院提擧之銜,仍許旬日之暇,俾臣安意往省,少伸人子之至情,千萬懇禱。取進止。省箚具悉卿懇。藥院之任,何須辭免,卿其安心往來。仍傳于南履懋曰,此批答,遣史官傳諭。
上在慶熙宮。停常參·經筵。
吳致愚,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李正耆,今日不爲仕進,卽爲牌招,何如?傳曰,允。
金鼎集啓曰,三品官之無得過三日循例請牌,曾有定式矣。刑曹參議金周默,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
吳致愚啓曰,禁軍別將柳相弼,以禁軍戎器點考事,今方慕華館出去矣,兼帶右邊捕盜大將命召及大將牌·傳令牌,何以爲之?敢稟。傳曰,仍佩往來。
傳于吳致愚曰,左副承旨持此御題,與弘文提學,偕往泮宮,試取以來。
吳致愚啓曰,弘文提學,旣已承牌,藝文提學李止淵,卽爲牌招,同參考試,何如?傳曰,允。
傳于吳致愚曰,都承旨與右副承旨許遞,前望單子入之。
承旨前望單子入之,李志淵·李敦榮落點。
金鼎集啓曰,玉堂上下番俱空,已至多日,事甚未安。應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱徐憲淳,由限已過,卽爲牌招入直,何如?傳曰,允。
又啓曰,卽者檢閱朴齊憲,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
吳致愚啓曰,臣與弘文提學,偕往泮宮,菊製儒生試取,則收券爲八百五十三張矣,捧入之意,敢啓。傳曰,知道。
傳于金鼎集曰,入直兵·摠府堂上,在院承旨,竝試官加差下,使之分考。
傳于吳致愚曰,科次入侍。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以右副承旨李正耆牌不進罷職傳旨,傳于吳致愚曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春牌不進罷職傳旨,傳于金鼎集曰,只推。
以檢閱徐憲淳牌不進罷職傳旨,傳于金鼎集曰,只推。
以檢閱朴齊憲牌不進罷職傳旨,傳于金鼎集曰,只推。
吳致愚啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允
金鼎集,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先蠶壇·雩祀壇·祈雨壇·馬祖壇·司寒壇·厲壇,壇上及四面紅箭門·墻垣階砌,俱爲無頉,而先農壇北邊紅箭門傾側,漢江壇西邊紅箭門頹圮,卽爲修改事,分付該監,此後看護等節,另加申飭之意,敢啓。傳曰,知道。
吳致愚,以御營廳言啓曰,今十月初九日騎士都試時各技優等人及柳葉箭沒技人,別單書入之意,敢啓。傳曰,知道。
義禁府照目,粘連通禮院兼引儀崔爔·宋榮來,贊儀李鍾岱等矣本府議啓內,崔爔段,初非東西唱,而渠自錄名於別單,至蒙賞典,萬萬驚駭,焉逭編配之律?以此照律爲白乎旀,宋榮來段,被人冒錄於別單,晩始得聞而往詰,果如所供是白良置,同入直該官之罪,固當言及贊儀,以爲査卞之地,而不此之爲,因循度日,殊甚可駭。以此照律爲白乎旀,李鍾岱段,別單修正之時,雖諉番官之初不往復是白乎乃,及夫退聞之後,身爲贊儀,該院有此無前之事,而不卽摘發報汰者,難免其罪。以此照律罪,崔爔段,以詐不以實律,杖一百收贖,告身盡行追奪,徒三年定配,宋榮來段,以不應爲律,笞四十收贖,附過還職,李鍾岱段,以違令律,笞五十收贖,解見任別敍,竝只私罪,奉敎依允爲旀,崔爔·宋榮來段,竝只功減一等,李鍾岱段,功議各減一等爲良如敎。又照目,粘連旌善前郡守洪晉淵矣本府議啓內,峽邑荐歉,村里爲墟,字牧懷保,守宰之責,而謂有身病,終不還任,論其不職之罪,合施違制之律,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。
甲午十月初九日酉時,上御興政堂。九日製科次入侍時,左副承旨吳致愚,假注書趙雲澈,記注官金鳳梧·金鉉復,弘文提學李翊會,試官同副承旨金鼎集,副摠管安光直,兵曹參議李毅遠,對讀官待敎金學性,弼善朴宗吉,司書韓宓履,以次進伏訖。上曰,承旨進前。上曰,科次爲之。學性進前,讀奏試券第一張,至第四句。上曰,止之書等,可也。翊會曰,書何等乎?上曰,第一張第二張,俱書正字三下第三張,書草三下,其下七張,俱書次上,可也。翊會以次書等而奏曰,正字三下,爲二張矣,一字劃於第一張乎?上曰,唯。致愚坼封讀奏訖,上命書傳敎曰,九日製表居首三下一進士洪遠燮直赴會試,之次三下幼學李鍾淳給二分,之次草三下進士徐用輔給一分,之次次上進士金有喜等七人,竝令該曹,考例施賞。又命書傳敎曰,入格儒生,明日廣達門外施賞。翊會曰,預差試券三張,何以爲之乎?上曰,俱書外字,可也。致愚曰,諸試官今當出去,而開陽門鑰已下,請出標信,使之留門,何如?上曰,可也。上曰,史官就座。仍命退,諸臣以次退出。
上在慶熙宮。停常參·經筵。
藥房都提調洪奭周,提調金蘭淳,副提調南履懋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
李志淵啓曰,右承旨洪遠謨,今日不爲仕進,卽爲牌招,何如?傳曰,允。
傳于南履懋曰,大臣·備局堂上引見。
南履懋啓曰,藥房三提調,持湯劑來待矣。傳曰,封入。
李志淵啓曰,玉堂上下番俱空,已至多日,事甚未安。應敎洪祐順,副應敎成遂默,校理金羽根·徐念淳,副校理洪祐喆,修撰鄭德和·趙然春,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
以右承旨洪遠謨牌不進罷職傳旨,傳于李志淵曰,只推。
以應敎洪祐順,副應敎成遂默,校理金羽根·徐念淳,副校理洪祐喆,修撰趙然春牌不進罷職傳旨,傳于李志淵曰,只推。
以檢閱朴齊憲·徐憲淳牌不進罷職傳旨,傳于李志淵曰,只推。
兵曹口傳政事,判府事單李翊會。
南履懋,以內醫院都提調·提調意啓曰,年例各殿宮進上臘藥所入牛黃捌拾㭍部玖分壹里捌毫,麝香貳百參拾參部參分參里參毫,竝令戶曹·宣惠廳進排,而丙申定式牛黃貳拾部㭍分肆里捌毫,以本院春秋兩等元貢中取用,何如?傳曰,允。
李志淵,以禮曹言啓曰,卽接永禧殿官員所報,則去夜罷漏時,偸盜二漢,踰墻而入,而爲守直軍士所覺得,一漢則逸去,一漢則捉得,搜驗其所持之物,則鐵支乃貼刀各一及不知何處偸來之鍮器衣服袱矣。莫重之地,事極驚悚,殿內及諸處,詳細奉審,則旣無見失之物,雖甚萬幸,而事係變怪,玆以馳報云矣。莫嚴之地,有此偸盜之入,事未前有,極爲驚悚。見捉之漢,爲先出付捕廳嚴囚,逃去之漢,分付左右捕廳,刻期跟捕,竝與在囚之漢,嚴加窮覈,依律處斷,何如?傳曰,允。賊漢之偸入莫重莫嚴之地,萬萬驚悚,而因此可知閭里間此患之極盛,捕廳苟能嚴密譏詗,隨卽鋤治,則寧有如此之甚乎?左右捕將,爲先越俸三等,逃走漢則刻期捕獲,依律嚴處而此後偸竊之患,若不寢息,則斷當施以溺職之罪,竝以此意,分付左右捕廳,可也。
南履懋,以訓鍊都監言啓曰,本局把摠白珩洙,身病甚重,勢難察任,改差,何如?傳曰,允。
又以禁衛營言啓曰,本營千摠柳民儉,身病猝重,勢難察任,改差,何如?傳曰,允。
又以義禁府言啓曰,時囚罪人崔爔杖一百徒三年定配照律公事判付內,依允,功減一等事,命下矣。崔爔功減一等,杖九十收贖,告身盡行追奪,公忠道林川郡靈楡驛,徒二年半定配,而以議啓內辭意具罪目,發遣府羅將,押送配所何如。
甲午十月初十日辰時,上御興政堂。藥房入診,大臣·備局堂上引見入侍時,都提調洪奭周,提調金蘭淳,副提調南履懋,原任直閣金鼎集,假注書曺錫亨,記注官金鉉復·李冀楨,假注書趙雲澈,事變假注書金龍銓,領議政沈象奎,右議政朴宗薰,行判中樞府事李羲甲,行大護軍李止淵,兵曹判書沈能岳,知中樞府事李紀淵,行成均館大司成朴晦壽,漢城左尹李惟秀,行護軍申絅,同知中樞府事李鐵求,以次進伏,醫官崔遠基·李亨基·趙宗翊·吳昌烈,進伏楹外訖。上曰,史官分左右。象奎等進前奏曰,近日日候,雖或晴暄,朝夜霜霧,有時乖宜,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣涘。奭周曰,醫官入診乎?上可之。亨基等以次診候訖,退伏奏曰,脈候左右三部調均矣。奭周曰,湯劑當退與諸醫官,爛商議定以入矣。上曰,唯。象奎曰,日前師傅相見禮時,臣承入對之令,仰覩睿表,肥膚滋實,周旋中規,欣忭慶祝之忱,不容盡達矣。奭周曰,臣於日前,亦獲隨領議政後,仰覩溫文之容,比前益就岐嶷,欣忭愛戴,不容名言,而又伏承睿筆之書下者,心劃之端整,筆力之勁健,出尋常萬萬,尤不任欽誦之地。伏聞自仲秋以後,書筵召對,無一日或曠,緝熙之工,可期其日就月將,而今覩睿筆,又可知課讀之暇,游息之不離於翰墨,此正睿學長進之好機會,不可以一毫蹉失也。近於祁寒盛暑之節,每因下敎,停稟書筵,而一番輟講,動至數朔,方進之業,一或間斷,必至於盡廢前功,豈不可惜之甚乎?胄筵之無得以寒暑寢講,曾有受敎,載在法典,而祁寒則又異盛暑,燠室煖房,閉戶讀書,少無所妨於節宣攝養之宜,始自今冬,勿復停講,以資日新不已之效,是臣區區之望也。上曰,次對爲之。象奎曰,此開城留守鄭祖榮狀啓也。備陳舊豐德農形,後錄諸條,仍請令廟堂,稟旨分付矣。其一,本府城鎭餉及舊豐德各衙門所管還餉各穀壬辰停退之昨年仍停條,今年還捧,昨年代捧條,還作本色事也。其一,舊豐德·江都留餉米太詳定代捧,耗條本色輸送,臨津餉穀,捧留本邑,耗條代錢輸送事也。其一舊豐德辛巳停退軍布,特許仍停事也。停退還之準捧,代捧穀之還本,論以年形,無容更議,江都留餉之詳定代捧,臨津耗穀之執錢輸送,旣多近例,無足靳持,壬癸軍布,旣因特敎而仍停,則久遠之辛巳條,不宜異同,一體許施,何如?上曰,依爲之。出擧條象奎曰,此公忠監司趙秉鉉災實分等狀啓也。尤甚名色,不爲擧論,公州等三十一邑鎭,置之之次,忠州等二十四邑,置之稍實,仍以爲事目災四百結外,不足災七千二百八十結五十八負八束,特許加劃,後錄諸條,竝請令廟堂稟旨分付矣。其一,壬辰停退還餉,之次邑三分二,稍實邑折半仍停,各年舊還,之次稍實邑,一竝仍停事也。其一,各年停退軍米布錢,之次稍實邑,依前仍停事也。其一,漁鹽船稅錢,壬辰秋等。癸巳春等條之仍停者及癸巳秋等·甲午春等停退條,之次邑,竝許仍停,待明秋捧納事也。其一,各年拯劣米太排捧條,竝限明秋仍停,今年致敗拯劣條,竝令依例準納事也。其一,安興軍餉之散在各邑者,姑許仍留事也。其一,軍保歲抄,勿爲定限磨勘,各鎭屬編伍軍歲末成冊,一體退限事也。其一,沿海各邑鎭,戰龜防兵船改造改槊當限者,姑許仍停事也。其一,洪州等十三邑鎭各司所納箭竹,量宜權減事也。其一,牙山貢津倉所屬邑大同,追後裝發事也。其一,之次邑,限明秋勿定配所事也。其一,推奴徵債,限明秋防塞事也。本道年形,除却早暘晩霖之如干爲害,則田畓俱能成就,沿峽且無優劣,而尤甚名色之置不擧論,尤可知爲均豐,分等依狀請施行,歉餘民力,猶多不逮,未移災頉,容或無怪,則元劃勢難排比,加請認頗精約,事目外六千三百結,特許加劃,近來糴法不嚴,一經歉荒,舊還新停,輒多名目,當年雖似紓力,來後反爲滋弊,仍停一款,固難闊狹,而第念竝督之際,不無重困之慮,壬辰條稍實邑三分一,之次邑折半與其外各年條舊還餉及軍米布錢,竝爲仍停,海稅之關於經用,雖云不輕,四等停條之到今竝捧,顧非一視之義,只以壬辰秋等,癸巳春等,使之限明秋仍停,拯劣米太之當年外仍停,安興軍餉之各其邑留置,歲抄成冊之退限磨勘,邑鎭船隻之從後修改,貢津大同之追後裝發,推徵防塞之限以明秋,俱係便民之政,亦多已行之例,竝爲依施。洪州等邑所納箭竹,依昨年例,折半權減,至於之次邑勿定配所,元非法例,置之,何如?上曰,依爲之。出擧條象奎曰,此咸鏡前監司權敦仁分等狀啓也。高原等三邑,置之尤甚,安邊等十一邑,置之之次,洪原等十一邑,置之稍實,後錄諸條,竝請令廟堂稟旨分付矣。其一,壬申以後各年未捧停退,姑爲仍停事也。其一,新還當捧中,尤甚邑三分二,之次邑折半,以相當穀,準折代捧,待明秋還作本色事也。其一,甲山壬午排捧條,茂山癸未査得條,依前仍停事也。其一,明川以南,進俸吏停止事也。其一,尤甚邑,限明秋勿定配所事也。其一,推奴徵債,限明秋防塞事也。本道穡事,野而無晩澇之損,峽而免早涼之患,以之次稍實之相半觀之,可知南北之別無優劣,分等依狀請施行。舊還之年例請停,諒出於難以竝督,而來頭滋弊,亦所關念,如最近之戊子己丑停退未捧條,不可不速圖出場。況年來旣令分數收捧,則餘者今無多矣,尤甚邑,則與久遠條,一體姑停,其外兩等邑,竝令準捧。當捧還之準折代捧與茂·甲排捧査得條之仍停,明川進俸吏停止,尤甚邑勿配,限明秋推徵防塞等事,竝爲許施,何如?上曰,依爲之。出擧條象奎曰,臣於日前,始聞去晦藥院提調之薦新駱粥監煮入去留門也。以在直閣臣有病故,政院至爲入稟,因此留門,使之替直云,煩稟於夜深之後,出入於留門之時,全欠難愼,視若方便者,不可以遂事勿論。伊日坐直之當該入稟承旨,捧現告施以譴罷之典,旣不能據理可否,而要稟輒稟,曲循之非,承宣固所難免,而何不於閉前開後而出也入也,率易莫甚,閣臣本自胥失。若以似此率易之擧,認作應然無難之事,則是豈邇密謹飭之義乎?此宜規警,當該兩閣臣,亦竝罷職,何如?上曰,依爲之。出擧條象奎曰,禁門出入,自有恒規,街路巡綽,亦著令式,下隷則頒給門牌與夜標,俾有防限,可見法意之嚴密,而挽近竝皆蕩然,將至使人,不知恒規令式之爲何物事此亦大係紀綱之一端,故臣曾有所提飭於本兵及各該營門,而始也不無警惕之效,旋復如前,此不過一尋常修擧,而乃若是,則尙何事之可爲乎?竊爲之慨然,繼之以憂歎也。到此不得不責勵,而飭其申嚴,兵曹判書·三營將臣,竝從重推考,雖以捕廳事言之,近日都下偸竊之患,殆有甚於昨再昨年凶荒之時,閭巷小民,愁懾騷警,不能安息云,苟使爲捕將者,嚴密團束,遍行譏詗,親執鉤詰,到底鋤治,則豈至於是乎?此不可但以溺職言,兩捕將姑先施以從重推考,使之自今日夙夜盡心,猛加飭察,以爲一一緝捕,趁卽寢息之地,何如?上曰,依爲之。出擧條象奎曰,節行拜表在邇,正使李翊會,當例付判中樞矣,令該曹口傳加設單付,何如?上曰,依爲之。出擧條象奎曰,有司一員及貢市堂上,湖西句管,方有闕未差,上護軍金逌根,備堂還差仍察有司與湖西句管之任,有司堂上李紀淵,貢市堂上差下,何如?上曰,依爲之。出擧條象奎曰,臣於丁亥春初,以前都正李綱重年滿九十,請依完川君李明奎特資之例加秩之意,筵奏蒙允,而近聞安東前參知鄭來成,年爲九十一,而又是曾經侍從,事尤稀貴,亦爲特加一資,以示優異之意恐好,故敢達矣。上曰,依爲之。出擧條上曰,大臣就座,諸宰奏事。止淵曰,外邑燒頹恤典,雖一戶輒爲題給者,本出於朝家優示矜恤之意,而挽近以來,各邑之月終會減,不可但以虛實相蒙言。雖以寧失之義,因循任他,尙未一番釐正,而駸致冒濫,徒增空費,實惠無所下究,奸弊漸至滋長,臣意則自今凡一時一處多戶之別爲啓聞者外,竝勿擧論,仍爲定式施行,實合於核實防奸之政。故敢此仰達矣。上曰,依爲之。出擧條履懋曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御歸茸君子湯,自今日一貼式煎入事。出榻敎上曰,大臣先退。仍命退,諸臣以次退出。
上在慶熙宮。停常參·經筵。
南履懋啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房三提調,持湯劑來待矣。傳曰,封入。
李志淵啓曰,假注書趙雲澈,身病猝重,勢難察任,今姑改差,何如?傳曰,允。
趙雲澈改差,代以兪錫煥爲假注書。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
傳于洪遠謨曰,副提學外玉堂竝許遞,前望單子入之。
玉堂前望單子入之,應敎李淵祥,副應敎徐有贊,校理柳幼麟·黃浩民,副校理宋應龍·宋能圭,修撰鄭在絅·白東奎,副修撰權用經·金箕晩落點。
洪遠謨啓曰,新除授副修撰金箕晩,方在職牒還授中,何以爲之?敢稟。傳曰,敍用。
又啓曰,玉堂上下番俱空,事甚未安。新除授應敎李淵祥,副應敎徐有贊,校理柳幼麟·黃浩民,副校理宋應龍·宋能圭,修撰鄭在絅·白東奎,副修撰權用經·金箕晩,竝卽牌招,推移入直,何如?傳曰,允。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純牌不進罷職傳旨,傳于南履懋曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
以司謁尹義孫,手本別監金命煥與金敬逌,無端起鬧,爲先除下事,傳于南履懋曰,令秋曹査實以聞。
李志淵,以吏曹言啓曰,成均館直講李殷相,以其身病,呈狀乞遞,改差,何如?傳曰,允。
南履懋,以兵曹言啓曰,今十月十一日武臣賓廳武經講書人員望單子,纔已入啓,而大臣今方來詣賓廳,依前例不得爲之之意,敢啓。傳曰,知道。
又以訓鍊都監言啓曰,本局中軍李升權,身病甚重,勢難察任改差,何如?傳曰,允。
兵曹,以李鼎會爲都監中軍。
南履懋,以御營廳言啓曰,本廳字內肅靖門東邊第二城廊近處體城改築處女墻,亦已畢築之意,敢啓。傳曰,知道。
又以刑曹言啓曰,司謁尹義孫手本內,別監金命煥,歸家之路,金敬逌爲名漢,無端起鬧,裂破紅衣,無數亂打,傷處甚重事,傳曰,令秋曹査實以聞事,命下矣。謹依傳敎,金敬逌捉來,與金命煥,頭面査實,則敬逌所供內,以爲,渠以前仕捕校,率畜妓女,見奪於命煥處,故不無憤心初九日夜,逢着命煥,果以所持竹鞭,打其頭部云。命煥所供內,以爲,初九日乘昏歸家之時,路逢敬逌,則不問是非,以鞭亂打,頭部重傷,紅衣裂破云矣。參互兩供,想象光景,則兩漢之乘憤爭鬨,勢所必至,而敬逌之鞭打,渠旣自服,命煥之頭傷,痕損顯著,原其本事,不過是妓家之爭鬪,所當分輕重照律勘處,而旣伏承査實以聞之命,故嚴査以入之意,敢啓。傳曰,知道。分輕重勘處。
禮曹啓目,因慶州幼學朴思翼擊錚原情,其矣八代祖故僉正彦福及其子故正仁立壬辰殉節實蹟,令該道臣,詳査報來後稟處之意,覆啓分付爲白有如乎,節到付該道臣移文內,枚擧邑報,以爲,詳考公私文蹟,則壬辰四月十三日,萊府城陷之後,朴彦福,與其子仁立,招集避鋒人數百,將赴權應銖,猝遇賊兵于大橋之下,謂其子曰,爲人臣誓不與此賊俱生,此我死所,汝其歸全妻孥,以繼先祀,乃擊殺數百人而死,仁立抱屍藁葬,與全應忠·金洽·朴遜,方向兵營,大川堤下遇賊,仁立謂三人曰,父死於忠,子死於孝一也,昨日大橋之戰,吾豈畏死?以未收父屍故,仍挺刃直前,斬首百餘,身被三十餘創而死是如爲白有臥乎所。故僉正朴彦福,其子正朴仁立,當壬辰倭奴猖獗之際,首先倡義,挺身抗賊,旣遏其凶鋒,繼遭其巨酋,張拳赴戰,力屈殉節,父死於前,子殞於後,精忠純孝,撐宙貫日,竝參勳錄,久鬱輿誦。又此營邑査報,俱有明白考據,其在樹風敎勵遐俗之道,竝施贈職褒揚之典,恐合事宜是白乎矣,係干恩典,臣曹不敢擅便,上裁,何如?判付。啓,奴爲主子孫爲其祖先,俱係干恩,曾有朝禁,勿施,卿則推考爲良如敎。
左承旨南履懋疏曰,伏以,向日直閣吳取善之深夜病稟,替直出去事,纔因大僚筵奏,有當該承旨施以譴罷之命矣,臣於是,滿心悚惶,無地自容,伊日事,臣亦與聞,而現告秖及於下位,當律倖逭於伴直,同罪異罰,揆諸私義,萬萬恧蹙,玆敢短章自列,仰瀆崇嚴。伏乞聖慈,俯賜鑑諒,亟勘臣罪,以安微分,千萬幸甚,臣無任云云。省疏具悉。別無所失,勿辭察職。
上在慶熙宮。停常參·經筵。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳致遇啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,藥房三提調,持湯劑來待矣。傳曰,封入。
以副應敎徐有贊,副修撰權用經·金箕晩牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,事甚未安。副應敎徐有贊,副修撰權用經·金箕晩,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以副應敎徐有贊,副修撰權用經·金箕晩牌不進罷職傳旨,傳于洪遠謨曰,只推。
以檢閱朴齊憲,徐憲淳牌不進罷職傳旨,傳于洪遠謨曰,只推。
兵曹,以趙運永爲御營中軍。
洪遠謨,以承文院都提調意啓曰,定州漂民出送事,盛京禮部咨文,今纔出來矣,以前頭使行奉表稱謝之意,盛京·北京先通咨文,依例撰出,正書安寶後,定禁軍騎撥下送于灣府,使之入送鳳城將處,以爲轉致盛京·北京之地,以無方物一起磨鍊,順付於今番節使行之意,分付該曹,何如?傳曰,允。
又以承文院都提調意啓曰,本院提調,近甚數少,使行不遠,査對在近,行上護軍金逌根,知中樞府事金敎根·李勉昇,行大護軍金學淳,議政府右參贊金箕殷,吏曹判書朴綺壽,禮曹判書金蘭淳,兵曹判書沈能岳,刑曹判書徐俊輔,漢城府判尹徐耕輔,司憲府大司憲鄭基善,行副提學權敦仁,吏曹參判李憲瑋,刑曹參判李羲準,同知中樞府事林景鎭,行護軍朴岐壽·朴齊一·申緯·李奎鉉·金炳朝·韓義運·李鼎臣·洪羲瑾·金陽淳竝還差,同知中樞府事鄭基一·李寅泰,兵曹參判李基栽,戶曹參判朴齊聞,行護軍朴來謙·李彦淳·徐左輔·趙冀永·朴永元·李憲球·尹命圭,同敦寧徐萬淳,行護軍安光直·尹聲大,亦爲差下,使之察任,判中樞府事李羲甲,豐安君柳相祚,行大護軍金熙華,行護軍柳台佐,年滿七十,依定式減下,何如?傳曰,允。
上在慶熙宮。停常參·經筵。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,藥房提調·副提調,持湯劑來待矣。傳曰,封入。
李志淵啓曰,假注書曺錫亨,身病猝重,勢難察任,今姑改差,何如?傳曰,允。
曺錫亨改差,代以申錫愚爲假注書。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。副應敎徐有贊,副修撰權用經·金箕晩,旣有只推之命,竝卽牌招,推移入直,何如?傳曰,允。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
以副修撰權用經·金箕晩牌不進罷職傳旨,傳于洪遠謨曰,只推。
兵曹口傳政事,大護軍單趙寅永。
洪遠謨,以弘文館言啓曰,應敎李淵祥,時在慶尙道慶州地,校理柳幼麟,時在京畿果川地,黃浩民,時在楊州地,副校理宋應龍,時在利川地,宋能圭,時在公忠道西原地,修撰鄭在絅,時在槐山地,白東奎,時在京畿坡州地,經筵入番事緊,請竝斯速乘馹上來事,下諭,傳曰,竝許遞,前望單子入之。
玉堂前望單子入之,應敎金羽根,校理金大坤·趙萬協,副校理李在鶴·黃基安,修撰洪祐順·成遂默落點。
南履懋,以兵曹言啓曰,羽林衛將金秉浩,病難供職,呈狀乞遞,改差,何如?傳曰,允。
又以備邊司言啓曰,卽見平安監司鄭元容狀啓,則以爲,本道年例作送訓局請得條小米一千石,守禦廳添餉條五百餘石,守摠間年添餉條一千一百餘石,摠廳請得條一千石,此是本道穀裕時,以各名穀耗條劃送者,而挽近穀簿日縮,竟至於割犯軍餉原穀而充送。年前十餘萬石,今秋會案,爲三萬一千石,除却留置城餉條一萬七千六百石零,則餘數只爲一萬四千石內外,以今見在之數,每年割送,不過幾年,蕩竭無餘。且爲補他營裕用之資,每割此營垂乏之穀,事理義諦,實所不敢,請令廟堂稟處矣。該道事情,果至於源竭繩絶之境,故以報以啓,若是諄複。其云爲補他營裕用之資每割此營垂乏之穀者,各有職守,固所持難,而第念守·摠兩營之區劃,已在英廟己未·己巳,訓局則爲本營支放,筵奏詢議,特有許劃,此亦爲三十年之久,到今竝令寢閣,則其無以支調牽補,卽必至之勢。曾在丙子本道軍餉之如今時耗竭也,自本道請以銀錢木布,鳩聚方便,添補餉摠,而亦未嘗以三營劃送條還寢爲言者,蓋諒其事勢,難於議到故也。十數年之間,十萬石添補者,又如是垂盡,則果不可只以見在餘數,使之依前施行。今若如丙子之設施添裕,則復將爲京外支繼之方,而錢木遺在之實數,有難遙度,則推移年條,無以自廟堂,先爲硬定,令道臣十分另念,審量裁宜,以移貸數爻,作穀幾許,消詳條列馳啓,以爲及時稟施之地,何如?傳曰,允。
上在慶熙宮。停常參·經筵。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,藥房提調·副提調,持湯劑來待矣。傳曰,封入。
傳于洪遠謨曰,禮房承旨馳詣宗廟·景慕宮,奉審摘奸以來。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招入直,何如?傳曰,允。
洪遠謨,以弘文館言啓曰,下番闕直,事甚未安。副修撰權用經·金箕晩,旣有只推之命,與新除授應敎金羽根,修撰洪祐順,一體牌招,以爲推移入直之地,何如?傳曰,允。
又以弘文館言啓曰,新除授校理金大坤,時在慶尙道昌寧地,趙萬協,時在京畿楊州地,副校理黃基安,時在楊州地,修撰成遂默,時在廣州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理柳幼麟·柳致明,副校理鄭德和,修撰洪鍾應落點。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
洪遠謨,以奎章閣言啓曰,明日卽奎章閣冬孟朔大奉審日次,時原任閣臣,依節目進詣擧行之意,敢啓。傳曰,知道。
李志淵,以吏曹言啓曰,司僕寺正權馦,以其身病,呈狀乞遞,改差,何如?傳曰,允。
洪遠謨,以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。直講未差,典籍李魯確受由在外,司成李竣祜方以入直,差祭進去,時無入直之員,以他郞官,姑爲代直,何如?傳曰,允。
南履懋,以扈衛廳大將意啓曰,別將李栻,身病猝重,勢難察任,改差,何如?傳曰,允。
上在慶熙宮。停常參·經筵。
夜五更,雷動。
藥房提調金蘭淳,副提調南履懋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,備邊司郞廳來言,今日賓廳日次,而領議政沈象奎,右議政朴宗薰,俱有身病,左議政洪奭周在外,不得來會云矣,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
以檢閱朴齊憲·徐憲淳牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
以應敎金羽根,修撰洪祐順,副修撰權用經·金箕晩牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。應敎金羽根,修撰洪祐順,副修撰權用經·金箕晩,旣有只推之命,與新除授副校理李在鶴·鄭德和,一體牌招,以爲推移入直之地,何如?傳曰,允。
又以弘文館言啓曰,新除授校理柳幼麟,時在京畿果川地,修撰洪鍾應,時在仁川地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理黃浩民,修撰徐念淳落點。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
洪遠謨,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以禮曹言啓曰,卽接靈光幼學朴聖範所志,則以爲,從祖慶武,嫡妾俱無子,以其同姓十八寸弟慶華第二子錫鎭,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴聖範所訴旣如此,依定式朴慶華第二子錫鎭,立爲朴慶武之後,何如?傳曰,允。
南履懋,以備邊司言啓曰,頃因廣州災實狀啓,停退還餉中壬辰停退條,折半仍停,壬辰未捧條及癸巳停退,竝令準捧事,覆啓行會矣。卽見該留守金履載狀啓,則復陳民情事勢,壬辰未捧條七千六十二石零,癸巳停退條一千八百四十七石零,依前狀請,竝許折半仍停事,請令廟堂,稟旨施行矣。守臣之申請至此,民勢之未遑可知,壬辰未捧條,依狀辭使之折半仍停,至若癸巳停退,則非但元數不多,且與新餉無異,依前行會施行之意,分付,何如?傳曰,允。
上在慶熙宮。停常參·經筵。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,右副承旨李敦榮,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入
左承旨南履懋,右承旨洪遠謨,左副承旨吳致愚,同副承旨金鼎集等啓曰,伏以月過收聲,節屆閉物,而今玆靑臺雷異之報,何爲而至也?古人云無災忘我,有災愛我,此誠我殿下警惕修省,轉災爲祥之一大機會也耶,臣等雖未敢以某事某應,傅會爲說,以蹈漢儒之陋,而必不虛生,厥有所召,我殿下,試觀今日之象,果治乎否乎?以言乎朝象,則紀綱解弛,大小恬嬉,以言乎言路,則媕婀成習,規箴無聞,以言乎民隱,則饑饉荐經,殿屎日甚,而州縣之貪墨無懲,以言乎國計,則旱澇相仍,財賦歲縮,而公私之經用莫繼,推此以往,有不可一一指陳,而朱夫子所云一毛一髮,無不受病者,殆不幸近之矣,此莫非群下不能對揚聖德,闡發休治之罪,而臣等死罪,亦以爲殿下懋實之政,猶有所未盡而然也。噫,勤政二字,卽我朝家法,而竊覸近日,講學間多停輟,聖工或欠於緝熙,召接每致稀闊,群情無望於交孚,如此而尙可謂天工無曠,百度俱擧乎?今若沁泄度日,以天災爲適然,而不思所以仰答,則此豈大聖人應天以實之道乎?臣等職添邇密,不任耿耿,相率聯陳。惟殿下,勿以臣等之言,歸之陳腐,凡於政令施措之間,益懋誠敬,以爲消弭之方焉,惶恐敢啓。答曰,爾等陳勉,認出衷曲,當惕念矣。
傳于洪遠謨曰,連歲災荒之餘,幸得少康,方以仁天悔禍爲蘄祝,雷異示警,又發於收藏之時,無乃予之否德,尙有餘愆而然歟?警懼震惕,莫省攸措,自今日至十八日,減膳徹樂,以寓修省之義。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
吳致愚啓曰,行大司憲鄭基善,掌令趙錫龜·李鳳純,持平李明迪陳疏,執義鄭藎,持平金穰根在外,監察茶時之意,敢啓。傳曰,知道。
以右副承旨李敦榮牌不進罷職傳旨,傳于南履懋曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
以應敎金羽根,副校理李在鶴·鄭德和,修撰洪祐順,副修撰權用經·金箕晩牌不進罷職傳旨,傳于洪遠謨曰,只推。
洪遠謨,以弘文館言啓曰,下番闕直,事甚未安。應敎金羽根,副校理李在鶴·鄭德和,修撰洪祐順,副修撰權用經·金箕晩,旣有只推之命,與校理柳致明,竝卽牌招,以爲推移入直之地,何如?傳曰,允。
又以弘文館言啓曰,新除授校理黃浩民,時在京畿楊州地,修撰徐念淳,時在楊根地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理金大坤,修撰朴升鉉落點。
兵曹口傳政事,副司果單洪鍾應。
南履懋,以兵曹言啓曰,今十月十七日武臣堂上朔試射試官望,纔已受點,而減膳相値,不得爲之之意,敢啓。傳曰,知道。
吳致愚,以刑曹言啓曰,卽接漢城府移文,則西部居尹仁懋,締結無賴,橫徵稅錢於江民,作弊閭里,侵虐平民,依律重繩云矣。仁懋捉致査問,則無端收稅,侵漁小民等情節,箇箇遲晩,而渠旣曾經昌慶將,所當移送義禁府處之,而如渠卑微之類,不必移送王府,自臣曹直爲照律勘處之意,敢啓。傳曰,知道。
領議政沈象奎,右議政朴宗薰聯名箚曰,伏以中夜殷雷,何爲而作也?隆隆隱隱,有似不泄之怒畜而示威,臣不覺蹶然驚起,怵然以懼,莫省措躬之所。伏惟聖心警惕,丙枕靡甘也,顧今朝著恬嬉,民生殿屎,虞憂溢目,振作無望,縱使時令順軌,禨祥日臻,尙不可以一日自豫,矧玆月屆純陰,時維閉藏,旣雨以風,繼之殷其,冬行夏令,是曰,咎徵,災不虛生,豈無所召?然若因災而懼,修省有道,則殷桑宋星,未始不爲轉移之機,故古之人,不惟災是懼,而以遇災不警爲懼焉,臣未敢指某事某徵,若傅會者然,而惟願我殿下,淸燕對越之地,淵然深思,若曰,修己事天,誠有未至也,發政措事,治有所闕也,志存懷保,而小民之疾苦方棘也,務在聽納,而臣隣之媕婀轉甚也,財不節而侈風日熾也,野有遺而人才不興也,以是數者,推而廣之,有改無勉,以益昭聖化,仰答天心焉,則仁愛之理,其應如響,政所謂警告詔戒,多在泰寧之世者此也,然若論應天之實,則其所宜先,惟輔相是已,國之有相,卽使之寅亮天工,燮和二氣,下服民志,上格天聽,故漢世策免,蓋亦敬天修省之一實政也。如臣等無似,猥玷三事,一味尸素,旣無以格心弼違,裨益淸明之化,又不能發謀斷體,導揚子育之仁,災警之至,咎實在是,臣等非敢爲應文按例之語,其理不忒,較然明甚。伏乞亟賜斥退,以答災異焉。取進止。答曰,省箚具悉卿等之懇。上天示譴,實由寡昧,予方責躬之不暇,際見卿等之引咎,尤增予慙恧,陳勉之辭,謹當服膺,卿等益懋弘濟之策,用副修省之實。仍傳于金鼎集曰,此批答,遣史官傳諭。
副應敎徐有贊箚曰,伏以天人之際,顯微無間,禎祲之來,影響斯捷,夫何聖明在上,治具畢張,而靑臺雷異之報,乃在收藏之月乎?臣蹶然而起,凜然而驚,未知聖德有何虧損,朝令有何闕失,而上天之警告,若是其丁寧也。天理玄遠,固難測度,臣不敢以某事某應,傅會爲說,而漢之董仲舒曰,國家有失道,則天必出災害而譴告之,不知自省,則又出怪異而警懼之,此誠我殿下大警惕大振作,罔敢謂旣安旣治,而益勉乎奮發勇爲之一機會也。噫,今日可言之事,不可歷陳,而夫天人性命之原,古今治亂之由,何莫非殿下之講究者,而法典之講,許久停掇,召對之命,亦且間闊,此雖如臣蔑學淺識,備數經幄,無所裨益之致,而竊恐殿下好學之誠,或欠於勤孜也,制治之道,惟在紀綱,而紀綱之立,非法令所可强,使朝廷擧措,純然一出於大公至正,然後人心咸服,大小率職紀綱不期立而自立矣。竊覸近年以來,百度解弛,上下恬嬉,人才用捨,未聞恢張之擧,禁網疎闊,徒長奸究之習,名分不嚴,等威無節,駸駸然莫可收拾,此實由於私不勝公,睯不畏法而然,竊恐殿下圖治之念,或欠於振勵也。國之興替,在於言路之開閉,而噤默成習,媕婀爲事,朝無激揚之風,世多軟習之態,時政得失,尙矣勿論,官師規箴,寂然未聞,以至於名節壞喪,俗尙委靡,此雖群下不誠之罪,而竊恐殿下來諫之念,或欠於翕受也。今夫生民困瘁,而接濟沒策,財用罄竭,而節省無聞,下之所以陳白而擧行者,循例而止,上之所以酬接而發落者,應文而止,則民生何由以懷保,財用何由以經濟也哉?自數年來,畿·湖荐歉,癘疫大熾,顚連邱壑,滿目愁慘,今幸秋事告登,瘡痍甫起,廈氈之上,其所講究奠保之策,可謂靡不用極,而五日賓對,未聞實惠之下究,十行溫綍,每歸紙上之空文,如此而安得不干和而召災乎?凡此數者,當今之急務,而進言者,莫不以是爲言,則臣亦不過爲陳腐之談,應文之歸矣,惟殿下,勿以陳腐視之,應文待之,因此機會,大加警動,學問則益勉進修之工,毋有間斷,紀綱則益思振刷之方,毋至頹廢,言路則益加容受之念,毋至壅蔽,以至於民有時雍之樂,財無歲匱之歎,則曷不休哉,曷不盛哉?臣於治箚將上之際,伏覩傳敎下者,丁寧諄複,警懼震惕之衷,溢於辭表,有足仰感天心,誠不勝欽誦萬萬,而古人有言曰,應天以實不以文,伏願聖明毋自暇逸,內自方寸隱微之間,外至動作施爲之際,凡可以講學明理,進德弘業之方,無所不用其極,以實心對揚天命,則轉災爲祥,其在斯矣,是臣區區之望也。取進止。答曰,省箚具悉。所陳當體念矣。
行大司憲鄭基善,大司諫李羲肇,司諫朴鳴和,掌令李鳳純·趙錫龜,持平李明迪,正言李㙽·沈宜升聯名疏曰,伏以臣等,謹按皇明弘治中有雷異,勅諭文武群臣,若曰,朕惟天道人事,相爲流通,感應之機,捷於桴鼓,今上天示戒,朕心警懼,凡百有官守言責,與朕共天職者,宜各省躬思愆,毋得怠荒,一應政令之得失,軍民之利病,毋有所隱,於是,廷臣祗懼,殫擧當時疵政,如直臣倪岳之對,上下數千百言,而尤截直毋隱,書之史冊,至今傳美,孝宗皇帝,當隆泰之日,一遇災異,其恐懼責勵者如此,遂爲皇朝之晠際,夫天人相與,一理無間,事作於下,象動於上,和氣之感,乖氣之應,係於人事,無所僭差,其所以轉移之機,亦在人而不在乎天矣,臣等於前夜,忽聞殷殷之聲,繞壁廻徨,明發不寐。噫,是月也,一氣閉藏,萬竅咸靜,易爲重坤之末,律爲大呂之終,遂成純陰之月,而雷出地奮,其象剛陽,所以通六候而鼓萬物者也,今於純陰之會,有此剛陽之象,卽月令之反常,而天氣之失度也,臣等雖不敢指摘某事,傅會爲說,而休咎感應,未有不召而自至者,朝綱振而百度貞歟,氓俗醇而八政修歟?有司者盡職而公道行歟,牧民者勵操而治敎興歟?東南之民力已竭,流散何以還集,西北之積峙已枵,經用何以不匱?國計民憂,茫無涯涘,而不過是牽補架漏,文恬武嬉,不免爲因循姑息,有百其憂,無一可恃,此皆群下之失,召之有餘,而亦恐我殿下,惕然深惟,有足以恐懼而修省者也,區區憂愛之忱,耿然如結,謹詣朝房,相率陳籲之際,伏奉傳敎下者,首尾六十餘言,辭旨懇惻,聖心齊慄,至有減膳徹樂之擧,臣等莊誦百回,有以仰大聖人遇災敬天之盛德至仁,而此政轉災爲祥,以福我臣民之一大機會也。夫恐懼修省,非謂端拱深嚴,以待天怒之自解也,修正其身,思省其過,以盡畏天之實,此之謂修省,伏願殿下,敬以居之,誠以行之,施於政事,深切著明,發號如雷之振勵,御世如雷之剛陽,懋乾斷而攬庶政,奮聖智而董群僚,毋使今日之敎,爲以文而不以實,則天心底豫於上,人時不錯於下,災沴自消,休象可致,惟殿下,懋哉懋哉。宋臣趙景緯之言曰,捐玉食不若捐內帑却供奉之爲實,避正殿不若塞倖門廣忠諫之爲實,肆大眚又不若擇循良黜貪暴之爲實,此政爲今日準備語也。臣等竊以此獻焉,臣等無任云云。答曰,省疏具悉。所陳切悉,予當加勉矣。
校理柳致明疏曰,伏以臣,猥以菲才,謬蒙聖簡,前後踐歷,皆是匪據,每一承膺,輒增惶汗,昨者春坊除命,遠及蓬蓽之中,臣揣分量材,理合退伏,而徒以延頸之願,輒忘冒進之羞,竭蹶奔赴,僅及城闉,方且以負乘爲憂,而不意玉署恩旨,又下於此際,臣震越惶駭,罔知攸措。夫春坊輔導之任,所係非細,而玉署論思之職,其責尤大,政使臣粗有一長,猶不堪竝膺而兼冒,況臣淺學謏聞,最出人下,其何敢晏然承受以苟榮一身,而爲淸朝之羞哉?臣聞聖人用人,如匠之用木,取其所長,棄其所短,苟非歷試而實驗之者,未宜遽責以不器之用也,今臣遐鄕疎逖,未有一日陳列之效,雖以聖上則哲之明,亦何以知臣短長,而淸要重任,竝畀而不疑,是朝廷不以名器爲念也,臣又冒昧而進當之,則是臣不以廉恥爲事也,上不惜名器,而下不顧廉恥,則是將成何等擧措也?臣雖無似,亦嘗粗聞致身之義,誠不忍以身當貪饕之實,而得隴斷之譏也,玆敢露伏旅次,瀝陳危悃,情實由衷,語非飾讓,伏惟殿下,天地父母,察臣濫叨之實,憐臣懇迫之情,竝將前後所帶職名,亟加遞斥,以安微分,仍又治臣違傲之罪,以肅朝綱焉。臣治疏將畢之際,竊聞凡係辭疏,必有尾附,然後方許登聞,此固出於聖朝來言之至意。然人臣進言,惟當盡其心耳,可言而言,不可言而不言,惟視義之可否而已,若著爲恒式,一切責之以必言,則其異於擧子輩臨場塞白者無幾,而朝廷又未有採用之實,其爲文具亦甚矣。臣謂宜停此規,而廣開進言之路,深恢聽納之道,則庶進言以誠而無應文之恥,聽言以實而無虛僞之失,更願深留聖念焉,臣無任云云。省疏具悉。尾附事,古規有難遽改,爾其勿辭,卽爲肅命。
上在慶熙宮。停常參·經筵。
夜二更,雷動電光。
南履懋啓曰,來二十一日,朝參日次,而拜表相値,頉稟之意,敢啓。傳曰,知道。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪遠謨啓曰,來二十一日,輪對日次,而拜表相値,頉稟之意,敢啓。傳曰,知道。
李志淵啓曰,右副承旨李敦榮,今日不爲仕進,卽爲牌招,何如?傳曰,允。
南履懋啓曰,藥房提調·副提調持湯劑來待矣。傳曰,封入
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,卽者副應敎徐有贊,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以應敎金羽根,校理柳致明,副校理李在鶴·鄭德和,修撰洪祐順,副修撰權用經·金箕晩牌不進罷職傳旨,傳于洪遠謨曰,只推。
洪遠謨啓曰,副應敎徐有贊陳疏徑出,校理金大坤,修撰朴升鉉在外,副校理鄭德和,修撰洪祐順陳疏,玉堂上下番俱空,事甚未安。應敎金羽根,校理柳致明,副校理李在鶴,副修撰權用經·金箕晩,旣有只推之命,竝卽牌招,推移入直,何如?傳曰,允。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以右副承旨李敦榮牌不進罷職傳旨,傳于李志淵曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
以應敎金羽根,校理柳致明,副校理李在鶴,副修撰權用經·金箕晩牌不進罷職傳旨,傳于洪遠謨曰,只推。
以咸鏡監司曺鳳振狀啓,明川府使鄭民行不呈公狀,不得已罷黜事,傳于李志淵曰,令該曹口傳差出,催促下送。
李志淵,以吏曹言啓曰,明日方物封裹,都堂看品時,書狀官當爲進參,而前校理黃,時無職名,令該曹口傳付軍職,何如?傳曰,允。
兵曹口傳政事,副司果單黃。
吳致愚,以訓鍊都監言啓曰,本局別將李載亨,局別將申錫朋,俱有身病,勢難察任,竝改差,何如?傳曰,允。
副應敎徐有贊疏曰,伏以臣之老父,自來貞疾,每値冬節,苦歇無常,刀圭不停,臣之情私,有難離側,而適當番次之俱空,得蒙恩點,連日違傲,誠極惶悚,黽勉持被,亦已有日矣。卽接家信,則夜又添感,食飮專却,寒熱交作,邀醫論症,惟臣是俟,臣聞此煎迫,按住不得,忙陳短章,徑出禁扃。伏乞聖慈,俯垂鑑諒,特命有司,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
副校理鄭德和疏曰,伏以聖王之御世,所以代天理物,而天心仁愛,隨時而警告,故堯·湯之聖,而不免水旱之災,成·周之盛,而猶有風雷之變,然而其所以轉災爲祥,蓋由於警惕修省,感回天心故耳。今我聖上,敬天之誠,未嘗少弛,愛民之念,未嘗或忽,而挽近以來,天災荐生,嶺南之水潦,關西之氷雹,已極驚心,而又當純陰之候,有此轟燁之變,仁愛之天,夫何警告之若是諄複也?臣愚死罪,伏未敢知我殿下敬天之誠,未有實心而然歟?愛民之念,未有實政而然歟?臣謹按易益之象曰,風雷益,君子以,見善則遷,有過則改,此誠奮發警惕之一大機會也,臣學淺識蔑,雖不敢傅會天人,指陳某政某事咎徵是應,而愚衷所激,謹以四條,猥瀆崇聽,惟聖明,澄省焉。一曰,勉聖學。伏惟我殿下,臨御以來,日新之學,湯盤是監,時敏之工,文食不遑,凡在臣隣,孰不欽仰,而一自夏秋以後,久停朝晝之講,或有召對,過於淵默,筵臣略擧文義,循例陳達而已,未始疑難而問辨,何以體認而服膺乎?臣聞進道之工,莫先於尊德性道問學,朱夫子以爲尊德性,所以存心,道問學,所以致知,此如車輪鳥翼,不可偏廢,匪但學者之以此用工,亦爲人君之所當鑑法,伏願殿下,益勉緝熙之學,深加致知之工,日御經筵,時賜晉接,明辨經旨,旁及治道,則淸明虛靜之中,萬理悉備,而都兪吁咈之際,百度惟貞,惟聖明懋哉。二曰,敎元良。伏惟我春宮,衣尺漸長,德儀夙就,聰明仁孝,令聞日彰,講讀討論,睿知天縱,輔導成就之方,此時爲急,臣聞帝王之道,敎儲爲本,夏后殷周,以是久長,故朱子封事,必以輔翼太子,惓惓陳勉,誠以四方之士,所以廣延,而三善之敎,不可少忽也。顧今洊雷之肆,明离之筵,端方博問之士,固當差肩接武,而仰惟燕涓蠖濩之際,誘掖導率,亦在於身敎,惟殿下,博選有道,亦以身敎,則高明光大之域,可造於沖齡,而磐泰無疆之基,自今伊始,惟聖明懋哉。三曰,恤民生。伏惟我殿下,憂民之念,切於宵旰,愛民之意,溢於絲綸,比年荐歉,賑濟之策,靡不用極,至捐內帑之儲,以補賑資,特頒停退之命,以紓民力,哀彼殿屎之氓,免夫邱壑之顚,莫非殿下之賜也,幸而天心底豫,秋事雖豐,而八方之綿田失稔,三冬之衣褐無策,呻吟甫起,而凍皴必死,然而爲守宰者,猶莫之恤,新舊之糴,一時竝督而停退之穀,或責以窮春之高價,然則烏在其當初停退紓民力之德意耶?臣聞民者,國之本也,民不聊生,何以爲國乎?孟子曰,凶年不免於死亡,樂歲終身苦,此可爲今日道也,伏願殿下,亟降明旨,嚴飭守宰,禁其濫徵,盡其愛恤,使疲癃者回蘇,而顚連者獲安,則導揚和氣,亶在於是矣,惟聖明懋哉,四曰,振紀綱,伏惟我國家,紀綱截嚴,典章昭著,列聖朝治法政謨,可以遵守於百世,而夫何近年,紀綱日頹,庶政叢脞,而恬嬉爲度,言路不開,而媕婀成習,宦侍甘犯死罪,而莫之戢,官吏潛耗國穀,而莫之禁,財用蕩竭,法令不行,言之寒心,不可殫記,夫紀綱者,國之血脈,血脈失度,百體受病,是以若網在綱,殷后之所以籲衆,綱紀四方,周王之所以御邦,人主制治,所貴乎上下相維,令行禁止,有國之必以紀綱爲先,良以是已。伏願殿下,奮發聖志,嚴立科條,另飭中外,申明典憲,則紀綱復振,法令自行,國可以爲國,惟聖明懋哉。凡此四者,當今之急務,而天之所以警告我殿下者,未必不由於是也,先正臣李滉,嘗在講筵,冬雷之異,陳戒以爲,只擧文具,而緩於修德,則所以皆歸於空虛,而無以感動上天,旨哉斯言,夫遇災修德之方,卽惟曰,畏天之威,亦惟曰,體天之健,今夫觀雷之象,恐懼修省,聽雷之響,奮發有爲,則君德何由而不修乎?臣伏讀我殿下責躬之敎,至令減膳撤樂,臣於是乎仰認我殿下警惕之聖意,因是而恐懼修省,因是而奮發有爲,以之懋聖學而敎元良,恤民生而振紀綱,則實心昭孚,天意感回,轉災而爲祥矣,臣以窺管之見,妄效獻芹之忱。伏願聖明,勿以人廢言,幸甚。仍伏念臣,姿旣庸鈍,才又魯莽,文陛挾冊,啓沃蔑效,經幄持被,論思無術,而聖眷偏注,華銜之虛縻,亦已久矣。間因老父之病,未卽承膺,私分悚惶,晩始叩謝,仍爲就直,恩遞遽降,感幸冞切,而第緣初寒,偶患毒感,諸症苦劇,委席叫楚,不意玆際,天點又下,庚牌繼臨,而旣無以蠢動,屢犯違傲,臣罪亦難自贖,而今又冒陳愚衷,仰冀體諒。伏乞天地父母,俯垂矜憐,亟許遞改,得以調息,仍治臣瀆撓之罪,以昭法紀焉,臣無任云云。省疏具悉。諸條所陳儘好,當十分留念矣。
修撰洪祐順疏曰,伏以臣,竊以爲遇災而警,不如無災而警,遇災而言,不如無災而言,臣猥以無似,忝叨經幄,可警之事,可言之端,豈待今日轟雷之發,而苟然充位,一味含默,不曾出一言論一事,以效裨補之道,而乃於有災之後,爲此應文之擧,實不勝惶愧之至,而今若諉以惶愧,竝與應文而不爲,則尤增罪戾矣。噫,我殿下,以明睿之姿,兼對越之工,憂勤一念,蚤夜匪懈,恤窮之德,靡安於錦玉,懷保之澤,遍及於遐邇,宜其天心底豫,休祥滋至,而夫何數年以來,恒陽恒雨,極備極無,凶荒荐酷,民命近止,今秋穡事,雖幸少康,風雹告異,關西有損稼之嘆,綿田不熟,民生齎呼寒之憂,皇天之示警,旣諄且複,而又何半夜不令之災,乃發於十月潛藏之節也?臣誠警感,莫知所以致此者也。繼伏見傳敎下者,十行誕宣,責躬備盡,臣伏讀未半,不勝欽歎之至,此誠轉災爲祥之一大機也,若其天人災祥之理,臣固愚昧,不敢如漢儒之論五行傳災異,以某事爲某災之應,而易曰,洊雷震,君子以,恐懼修省,釋之曰,君子,恒自戰戰兢兢,不取懈惰,今見天之怒,畏寅之威,彌自修身省察,臣固知廈氈之上,燕蠖之中,常自勉勉乎戰兢不惰之方,而今若遇警而加惕,畏威而彌修,懋積誠意,孚格天衷,則今此上天之譴告,安知非仁愛我殿下,使之戰兢中尤加修省而發耶?顧今日百千萬事,何莫非我聖上汲汲加勉處,而試以目前易見者言之,淵默太過,而奮發不足,寬裕足容,而剛斷頗欠,萬化一源之地,已不可謂無失矣,章奏之間,多是例批,有翕受之名,而無敷施之效,懋實之政,亦不可謂無失矣,逐日常參,尙矣無論,而尋常承史之召接,亦且絶罕,此詢訪之失也,經筵三講,何等美法,而停輟無常,竝與召對而亦然,此典學之失也,民生休戚,專係守令,而無勢者,善治而居殿,有力者,貪虐而美遷,雖道黜繡罷者,旣經王府之輕勘,又復次第而甄復,如此而善何所勸,惡何所懲乎?此賞罰之失也,國家之言路,如人之有血脈,歷觀往牒,聖明在上,而群下之緘默不言,未有甚於近日,爲近日言責者,雖當進言之時,必趑趄囁嚅,以其沒模稜無把捉之閒漫說話,聊以爲塞責之擧,古之言者,雖得罪於君上,而朝論多之,公議許之,今之言者,聖明不之罪,而朋儕擯之,親戚戒之,讜直之言,終不可聞,噤嘿之風,因以成習,此言路不廣之失也。田野不闢,而小民爭趨於末利,耕耨愆期,而遊食之閒丁居多,爲方伯守宰者,無意於勞來安業,此務農之失也,至於導率之失,而風俗日下,培養之失,而士趨不端,制産之無方,而民生極瘁,用財之無節,而經費大詘,凡此諸條,皆是目下之卽事,而夫人之無不憂歎者也,有一於此,皆足以致災,而人事之失於下,如此其多,天譴之見於上,安得不丁寧耶?夫應天之道,在實而不在文,減膳徹樂者文也,側身修德者實也,天旣譴矣,而又應之以不誠之虛文,則天怒何時而可霽,天心何時而可悅乎?古語曰,儆予之天,猶可爲也,殿下獨不思因儆而知懼乎?詩云畏天之威,于時保之,殿下獨不思因畏而于保乎?毋循常規,毋蹈文具,赫然奮發,砥礪振作,董飭百僚,精白對揚,則轉移之間,弭災召和,亦不可謂無是理也,伏願殿下,留神澄省,勿以人廢言焉,臣無任云云。省疏具悉。指陳闕失,言皆切實,當體念矣。
上在慶熙宮。停常參·經筵。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南履懋啓曰,右副承旨李敦榮,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
左承旨南履懋,右承旨洪遠謨,左副承旨吳致愚,同副承旨金鼎集等啓曰,臣等謹按震之象曰,洊雷震,君子以,恐懼修省,今玆之雷,亦旣洊矣,聖心乾惕,一念對越,日者責躬之敎,減膳之命,丁寧懇惻,有足以底豫天心,而曾未幾何,又示之以疾威,諄複至再,殆若耳提而面命,此曷故焉?噫,發於心者爲恐懼,著於事者爲修省,纔恐懼便修省,卽所以盡畏天之實也。臣等未敢知殿下,遇災之後,所以自修者爲何事也,自省者爲何事也?凡人之情,常則易狃,近年以來,雷異洊至,每於秋冬之交,便同恒有之事,上則備例而自責,下則襲套而仰規,上下泄泄,了無眞實惻怛之意,爲盡孚格消弭之責,則卽不過一時應文而已。試以臣等所以六條仰勉於前日者言之,進德莫要於典學,而果軫寒曝之嘆歟?補闕莫急於來諫,而豈恢翕受之量歟?恤民居先,而字惠之澤,果能下究歟?裕國爲大,而彌綸之策,有何其方歟?以至乎諮訪之念,靡忽於廈氈,恭協之功,可責於朝廷歟?一日二日,玩愒爲常,未見一政一事之亟警惕大振作,有可以答天譴迓天休,則此之謂恐懼不以實也,修省不以實也,今天之動威,安得不洊臻乎?詩曰,敬天之怒,毋敢戲豫,伏願惕然猛省,益加奮勵,寅畏之誠,無懈於淵濩之中,存省之念,常加於施措之間,俾祛恬嬉,亟修振刷,則今玆之雷,豈不爲景星慶雲,而洋洋之頌,作於今日乎?臣等不揆僭妄,猥附芹曝之忱,惟殿下,懋哉懋哉,惶恐敢啓。答曰,數日之內,再有此警,予心之悚惕兢懼,尤倍於前際,見爾等所陳,可謂切實,當益加體念矣。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,玉堂上下番俱空,事甚未安。應敎金羽根,校理柳致明,副校理李在鶴,副修撰權用經·金箕晩,旣有只推之命,副校理鄭德和,修撰洪祐順疏批已下,一體牌招,推移入直,何如?傳曰,允。
又啓曰,臣遠謨,今日方物封裹進去,下直之意,敢啓。傳曰,知道。
吳致愚啓曰,行大司憲鄭基善,掌令趙錫龜·李鳳純,持平李明迪陳箚,執義鄭藎,持平金穰根在外,監察茶時之意,敢啓。傳曰,知道。
以右副承旨李敦榮牌不進罷職傳旨,傳于南履懋曰,只推。
以平安監司鄭元容狀啓定州牧人命渰死事,傳于金鼎集曰,聞甚驚慘,元恤典外,別加顧助,如有生前身還布,竝蕩減事,分付。
吏曹口傳政事,以具象鉉爲明川府使。
金鼎集,以禮曹言啓曰,今十六日所下傳敎中,自今日至十八日減膳事,命下矣。自今十九日,依例復舊封進事,分付,何如?傳曰,允。
又以禮曹言啓曰,卽接羅州生員朴晩源所志,則以爲,族孫齊圭,嫡妾俱無子,以其同姓四寸兄齊萬第三子和錫,欲爲繼後,兩家諸族,相議完定,而未及禮斜,齊萬夫妻,俱爲作故,不得循例禮斜,依定式草記稟處事,呈狀矣,凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴晩源所訴旣如此,依定式朴齊萬第三子和錫,立爲朴齊圭之後,何如?傳曰,允。
南履懋,以都摠府言啓曰,今日入直內三廳武兼禁軍及軍兵等,當爲中日習射技放,而減膳相値,不得設行之意,敢啓。傳曰,知道。
行大司憲鄭基善,大司諫李羲肇,司諫朴鳴和,掌令李鳳純·趙錫龜,持平李明迪,正言李㙽·沈宜升聯名箚曰,伏以臣等,嘗聞於董子,天心仁愛人君,先出災害以譴告之,不知自省,又出怪異以警懼之。日前微雷,聖心驚惕,引之責躬,發爲德音,殿下一念,天地祖宗,實臨之矣,庶可以三元效靈,百祥駢集,而昨夜轟燁之異,又何爲而至也?前猶隱隱其響,蓄怒而不洩,今乃虩虩其震,厲聲而疾威,殆若詔牖而不悟,繼之以警動,豈殿下自省之實,或有所未盡而然耶?上天仁愛之心,必有所在,而臣等待罪言司,職居獻替,旣不能指陳微奧,以究天人之原,又不能極論闕失,以塞明命之萬一,是我殿下敬天以實,而臣等顧不能事殿下以實也,今不敢重臚列條,崇飾應文,而第附自劾之義,仰贊自省之德焉。臣等竊伏思之,爲今日對證之劑,卽言路是已,言路之通塞,治忽攸係,而朝廷之上,因循爲事,臺閣之間,媕婀成俗,未嘗見擧劾一人,亦未聞建明一事,古人所謂近日科道,惟知作崖岸修邊幅,旅入旅出,隨沈隨浮者殆近之,使今日爵賞不重,則有如張釋之之面斥嗇夫者乎?侈靡不節,則有如李景讓之見憚貴近者乎?流瘠相仍有如居易之力救者乎?貪墨無懲,有如陸杲之奏劾者乎?裁抑近習,有如劉陶者乎?不避時諱,有如張昇者乎?此皆臣等之所未能,而殿下亦不之罪也,朝象之恬嬉,民憂之澒洞,殿下何由而聞之,以盡修省之實也耶?宜今日協應之不至,而天怒之未回也。臣等謂先斥臣等,以正不職之罪,飭銓部,另選有學識有氣節者居之,則智慮高明,足以裨化理,獻納明允,足以建事功,此今日急先務也,惟殿下念哉。臣等因此而更有所獻焉,遇災求言,卽我朝家法耳,夫檢身如不及,取人以爲善,迺古昔哲后明辟修己治人之大要,而亦粵我列聖相傳之心法也。故凡有責己之敎,輒示採言之意,而昨下綸綍,至誠惻怛,汲汲然自警之聖念,則至矣盡矣,若其來諫之實,則闕如也,其在輔佐弼違之任者,奔走震懾,雖無待乎導之使言,一應文武官守之不在言職者,曁草野遺逸之危明時憂聖主者,獨抱耿耿,何由自達?臣等竊恐我殿下自省之實,猶有所未盡者,顧不在於此乎?伏願殿下,穆然遠覽,淵然深思,特下求言之敎,以盡應天以實之道焉。取進止。答曰,省箚具悉。廣言路之義,予獨不知乎?所陳固好,先自卿等,無有忌諱,各陳所懷,以盡忠讜之風。
副應敎徐有贊疏曰,伏以臣於日前,猥效膚淺之見,略陳修省之義,而言辭拙訥,未敢自冀於有槪聖衷,而及奉批旨,開納出常,且感且惶,靡所容措,曾未幾日,又此仁愛之天,復有警告之擧,半夜之芒熛燁燁,百里之聲響轟轟,較諸前日,尤有加焉,玆曷故焉?必有以也。臣聞慈父之於子也,事或有過,則必須警責,旣警責矣,而又詔敎之,以其慈之至而愛之深也,警責者,所以告旣往也,詔敎者,所以勉將來也。今我殿下之於上天也,無異慈父之於愛子,則前日之示警,豈非警責於旣往,而今日之告異,豈非詔敎於將來乎?天雷動威,周王啓衷,風雷遷善,羲經著象,則洊雷之至,固爲修省之好機會,而天之忘我,何其久無災也者?亦可見楚君之遇災自修,不厭災異之頻數也。顧今君德時政,國計民憂,可言者何限,而臣旣以數三件事,略陳於前日矣,非敢謂目下之事,此可以盡之,而如論今日之急務,則此亦不敢他求矣,然而弭災之方,在於自修,自修之道,惟在於以實心而行實政,勤孜好學,非不美也,而非實心則學不進,振勵圖治,非不盛也,而非實政則治不足,來諫之意雖切,而苟不能以實心而翕受,則言不可至矣,裕民之念雖至,而苟不以實政而奠安,則民不可保矣,何者?心爲萬化之原,而實是至誠之謂也,詩曰,純亦不已,純者實也,傳曰,不誠無物,誠者亦實也,是以文王之德,於乎不顯者,以其德之實也,思傳之義,誠爲樞紐者,以其義之實也,然則君子之修爲,帝王之出治,舍是一箇實字,而將何所下手乎?伏願殿下,繼自今克體眞實無妄之義,以臻篤實光輝之美,出一言而常懼有欠於實心,行一事而每恐有違於實政,旣已實矣,而又加勉焉,則古人所謂應天以實者,不外於此,而轉災爲祥,亦在於是矣。伏乞聖明,益加體念焉。顧今臣何敢言私,而日前陳懇徑出,不惟不賜擅離之罪,乃反許之以恩由,臣誠感惶,歸護父病,目下症情,當寒添劇,日事藥餌,轉側須人,實難暫時離側,由限只餘一日番次亦已俱空矣,將欲違傲,則分義是懼,將欲離捨,則情理悶迫,進退之間,徒增罪戾。伏乞亟遞臣職,以便救護,以安私分,千萬幸甚,臣無任云云。省疏具悉。雷異之洊臻,豈勝憂悚?所陳尤爲切實,當體念矣,爾其勿辭救護。
副修撰金箕晩疏曰,伏以臣,才疎識闇,不合任使,稟薄氣脆,恒多疾病,倖通仕籍,自分無用,千萬不自意,昨年正月,猥膺湖左暗行御史之命,事體嚴祕,義未敢辭,而其任,卽漢之直指,唐之採訪也,苟非明足以察隱,公足以勝私,威稜著而黜陟嚴,則莫可承當,是豈如臣蔑裂羸孱,毫分近似者哉?材不稱任,畢境僨誤,不待人言,臣固自知,果然司直之論出,而臣罪益無所逃,滿心惶恧,無地自容,蓋其論斥之辭,初無某事之指的,而只以苟欲責備,難免草率爲言,倘使臣,到底殫竭,十分對揚,克盡按廉之責,則彼雖欲吹覓苛摘,其可得乎?莫非臣匪材謬膺,孤負溺職之致,設如言者之言,眞箇責備,無往非罪,而特以同朝忠厚之誼,泛論請勘,臣誠受以爲罪,愧服不暇,退伏鄕廬,日竢譴罰,間又以試役懸頉,至蒙遠配之典,臣於伊時,假使在家,前罪未勘,固不敢晏然趨膺,況値下鄕,其勢適然,事雖異於規避,跡實涉於逋慢,蒼皇奔逬,惶凜冞切,曾未幾何,恩宥旋降,有若慈父之牖迷子,先之以誨責,終加以恩愛,眞所謂霜雪雨露,無非敎者也,臣聞命感泣,涕泗被面,歸伏私次,杜門斂跡,自惟罪累餘踪,不宜更塵周行,忽於日昨,玉署特點,繼蒙恩敍,華誥誕宣,天牌踵臨,臣之跡阻天陛,今已周歲于玆矣,區區犬馬之誠,豈不欲竭蹶趨造,以伸戀結之忱而由前由後,罪實滋大,情窮勢迫,承膺無路,日事違傲,罪上添罪,惶阨之極,不避唐突,玆敢悉暴情實,仰瀆崇嚴。伏乞聖慈,俯賜鑑諒,亟削臣職,仍降郵罰,以昭法紀,以安賤分,不勝幸甚,臣不以見職自居,則不宜刺口論事,而適當遇災修省之日,責躬減膳,辭敎懇惻,臣何敢以戴罪自嫌,不一言爲殿下陳之乎?臣竊觀古來史籍所載,則治世固未嘗無災,亂世亦未嘗無祥,遇災而警懼,則災反爲祥,恃祥而恬嬉,則祥反爲災,故殷之桑穀,宋之熒惑,無損於興隆之業,隋之連理,蜀之鳳凰,無補於衰亡之運,唯其或警而或慢也,天之於人主也,若父之於子,子雖有過,不忍遽絶仁愛,引而誨之,責而怒之,反復諄諄,必欲改過從善,其所以威之,乃所以愛之也,伏惟我殿下,以上聖不世之姿,承列朝熙洽之餘,宜其有從欲之治,徯志之應,而卽祚三十餘年之間,嘉祥不臻,災異疊出,水旱饑饉,指不勝摟,今又於玄陰之節,轟燁之警,式日斯生,此果何象而何應也?天人一理,災不虛生,今日召災之端,亦豈無所由耶?夫雷者,天地健決之氣,而竊伏睹我殿下,酬接萬幾之際,多春溫日舒之意,少雷厲風飛之象,賓接則過於沈默,未見吁咈之美,講筵則殆同文具,亦無討論之益,上下之間,情志未孚,施措之際,姑息居多,以致臺閣成媕婀之風,銓部欠激揚之政,方伯無黜陟之嚴,守宰多貪墨之習,而至於民生困瘁,又莫如今,以臣昨年繡行時耳目所覩記者言之,一路歉荒,到處遑急,若其善治之邑,則賑救得宜,朝家之實惠能究,徵斂無擾,吏輩之奸習莫售,民不知飢,按堵如舊,若其不善治之邑,則賑事有名無實,停免反緣爲奸,流離顚連,村里幾空,由此觀之,近自朝廷,遠至下邑,無一所恃,莫可收拾,譬如人身一毛一髮,無不受病,如此而天安得不怒,災安得不生?政須醫國之手,急投對證之劑,而消災弭沴之方,迎祥導和之機,不必遠求,惟在殿下一轉移之間,伏願繼自今,奮發英斷,飭勵群工,接臣隣而勤咨訪,開言路而進忠讜,飭銓選而恢公擧,嚴殿最而考勤慢,則上可以答天譴,下可以慰群望,民國自底太平,災沴可轉爲祥,惟殿下,勿以人廢言,深留睿念焉,臣無任云云。省疏具悉。向來臺言,非但事屬旣往,於爾有何箚着之端乎?尾陳誠甚切實,當留念矣,爾其勿辭察職。
江原監司趙容和疏曰,伏以臣,待罪藩寄,今已周歲于玆矣,淺歷綿材,觸處生疣,積尸素之媿,蔑塵刹之報,每自循省,惶懼交中。今因旌善郡事,大僚論奏,薄警至於越俸,斯豈足以蔽臣之辜哉?臣於是,恧蹙震懍,尤不省自措,臣之不職之罪,奚但一旌邑事爲然哉?臣之受任以來,歉荒荐酷,公私匱竭,其所謂接濟賙恤,不過是移轉損補之政,而是不過薪火之勺水耳,冬春之間,被災人民之仳㒧顚連,殆無處不然,何幸天降之年,麥旣受明,稼又登場,顑頷之類,庶皆回咷,荷擔之徒,或更安堵,而哀此旌民,居最山僻,産本呰窳,已散者未易還集,孑遺者亦無固志,秋熟以後,寬免未及議到,征輸爲其疑㤼,謂當隣族之交督,互唱胥動,奔走恇撓,有似風聲之鶴唳,其勢固所使然,其情吁亦慼矣。然臣苟能董飭有素,撫摩得宜,有足以維繫民心,俾奠厥居,則豈有此蕩析之患哉?宣布恩德,懷保烝庶,卽方面之責,而臣顧無一事稱塞,乃以區區小邑,仰貽丙枕之眷憂,自歸監門之罪人,孤負至此,合被重辟,臣何敢罪歲而自恕,又何敢諉之該倅,而晏然以倖逭爲幸哉?分義廉隅,兩難自安,玆敢冒昧披瀝,仰干聰聽。伏乞聖明,俯垂諒燭,亟刊臣見叨之職,仍勘臣當被之律,以爲守土不職者之戒焉,臣無任云云。答曰,省疏具悉。越俸出於責備,卿其勿辭,益勉勞徠安集之方,可也。
上在慶熙宮。停常參·經筵。
吳致愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李志淵啓曰,右副承旨李敦榮,今日不爲仕進,卽爲牌招,何如?傳曰,允。
南履懋啓曰,藥房提調·副提調持湯劑來待矣。傳曰,封入。
以檢閱朴齊憲·徐憲淳牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
以應敎金羽根,副校理李在鶴·鄭德和,修撰洪祐順,副修撰權用經·金箕晩牌不進罷職傳旨,傳于洪遠謨曰,只推。
洪遠謨啓曰,玉堂上下番俱空,事甚未安。應敎金羽根,副校理李在鶴·鄭德和,修撰洪祐順,副修撰權用經·金箕晩,旣有只推之命,竝卽牌招,推移入直,何如?傳曰,允。
傳于李志淵曰,承旨有闕之代,校理柳致明除授,牌招察任。
傳于李志淵曰,政官牌招開政。
李志淵啓曰,吏曹判書朴綺壽,參判李憲瑋,參議李景在牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書朴綺壽,參判李憲瑋,參議李景在再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。參判陳疏,判書所當更請牌招,而係是一日三牌,何以爲之?敢稟。傳曰,參議只推,與判書更爲牌招,參判疏批已下,一體牌招。
有政。吏批,判書朴綺壽進,參判李憲瑋式暇,參議李景在牌不進,右承旨洪遠謨進。以宋能圭爲校理,金箕晩爲兼文學,金逌根爲工曹判書,李憲瑋爲知義禁,李止淵爲右賓客,鄭基善爲右副賓客,金逌根爲弘文提學,李憲球爲同經筵,黃爲司僕正,趙準孝爲社稷令,李源益爲直講,柳聖和爲監察,安義錫爲瓦署別提,徐念淳爲東學敎授,成載益爲兼引儀,故府使鄭若淳贈吏參例兼,故牧使鄭錫敎贈吏議,以上故禮曹參判檢校直閣鄭東浚兩代,副護軍鄭來成今加嘉善加資事承傳,故通德郞洪叙禹贈持平,忠節卓異贈職事承傳。
兵批,判書沈能岳進,參判李基栽病,參議李毅遠入直,參知朴榮顯病,左承旨南履懋進。以尹聲大爲副摠管,李橚爲羽林將,尹羲烈·李命集·李羲本·崔箕煥爲五衛將,朱弘錫爲景福將,宋德榮爲昌德將,金仁直·安正默爲昌慶將,金鼎遠爲訓鍊僉正,趙㝡永爲司禦,劉白川爲訓鍊主簿,金履近·南錫中·李熙鳳爲武兼,朴敬德爲守門將,安順吉爲蛇渡僉使,金再興爲防踏僉使,崔相燁爲薺浦萬戶,金聲玧爲古豐山萬戶,護軍鄭來成,副護軍李正耆·李敦榮,副司直李淵祥·趙萬協·柳幼獜·黃浩民·洪祐喆·宋應龍·宋龍圭·黃基安,副司果趙然春·白東圭·鄭在絅·成遂默·徐念淳·姜必魯,以上竝單付,前守門將李基瑩今加折衝加資事,覆啓判下。
吏批,再政。同義禁單李憲瑋。
李志淵啓曰,吏曹參議李景在三牌不進,依定式禁推傳旨捧入之意,敢啓。傳曰,知道。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致遇曰,只推。
以同副承旨柳致明牌不進罷職傳旨,傳于李志淵曰,只推。
以吏曹參議李景在三牌不進禁推傳旨,傳于李志淵曰,分揀。
以檢閱朴齊憲·徐憲淳牌不進罷職傳旨,傳于洪遠謨曰,只推。
以應敎金羽根,副校理李在鶴·鄭德和,修撰洪祐順,副修撰權用經牌不進罷職傳旨,傳于洪遠謨曰,只推。
吳致愚啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
洪遠謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
南履懋,以兵曹言啓曰,今甲午式年武科殿試時,直赴殿試人慶尙左兵營別騎衛李東勛,北兵營馬兵柳弘得等,無緣不赴,委折査問各該帥臣後稟處事,草記蒙允,關問各該帥臣矣。卽接慶尙左兵使沈能俊回牒,則別騎衛李東勛,去五月十五日,遭三寸叔喪,以朞服未葬,不爲赴試云。依法典陳試,北兵使李行敎,則尙無回移,事甚訝怪,該帥臣,爲先從重推考,柳弘得之無緣不赴委折,星火回移之意,更爲關問後稟處,何如?傳曰,允。
吳致愚,以義禁府言啓曰,公忠監司趙秉鉉啓本內,魯城縣監李學在,扶餘縣監南駿應罪狀,竝令攸司稟處事,啓下矣。李學在·南駿應,俱在任所云,依例發遣府羅將,竝拿來,何如?傳曰,竝待待命拿囚。
又以刑曹言啓曰,統制使李完植狀啓內,玉浦倭學趙鴻鴵,倭船問情時,東萊釜山了書契別幅,泛稱各一度,書契之契字,書以拜字,訓別問情之際,問慰事情,今有同倭等吐實,則當初問情時,如或詳詰,彼豈曰不知?疎忽之責,在所難免,爲先罷黜,其罪狀,令攸司稟處爲辭,而趙鴻鴵,今纔押來矣。謹按律文,則大明律詐爲條,有曰,報上不以實者,杖八十徒二年,趙鴻鴵,依此律決杖八十後,公忠道淸安縣,徒二年定配所,卽爲押送之意,敢啓。傳曰,知道
吏曹參判李憲瑋疏曰,伏以臣於年前,待罪關東也,適値年事大無,民生殿屎,按察不明,接濟昧方,褎如尸位,徒竊厚廩,兢惕一念,恒切于中,果於納節經歲之後,辠釁畢露,至有大僚筵奏,施以越俸之典,臣自念罪大而罰輕,含恩訟愆,彌增惶忸,曾未幾日,忽伏奉天官佐貳之命,臣誠惝怳震駴,繼以感泣,尤不知措躬之所也。臣本才知蔑劣,見識憃愚,粵自通籍,偏被洪造,內外歷揚,已極濫觴,而況今所叨,地望尤別,爲任惎重,有非人人所可冒授也,明矣。蓋是職也,雖與冢宰有異,或値事會,亦有代斲之時,則鑑別薦引之責,厥惟均焉,苟欲稱塞其萬一,是豈如臣空疎所可承當者乎?今若不自揆度,只以趨走爲恭,則畢竟僨誤,勢所必至,不衷之譏,固不足恤,則哲之累,諒非細故。且臣素患痰喘之疾,每當換節之交,如期闖發,潮熱上升,氣不相續,如墮雲霧,莫省四到,以病以情,實無彈束陳就之望,召牌荐降,冒犯違傲,玆敢悉暴衷懇,仰瀆崇聽。伏乞聖慈,俯垂鑑諒,特遞臣職,以重公器,以安私分,千萬幸甚。臣無任云云。答曰,省疏具悉。卿其勿辭行公。
右副承旨李敦榮疏曰,伏以臣母,年迫八耋,疾病恒纏,藥餌扶將,惟臣一人在耳,臣之情事,顧安有一日離捨供職之望,而臣於前後除命,感怵居先,邇密爲榮,亦臣母之平日戒臣者,每在於竭蹶盡分,圖報萬一,有不敢言私矣。日昨院直之餘,聞母病添劇,須資歸省,素患痰積,始由滯發,旋與感作,頭有深疼而烘熱,背若中寒而灑淅,重以喘急,則凝痰如結,渴甚而引飮無節,廢飱失寢,委綴牀玆,臣之目下情理,實無以斯須離側,數日違召,已犯逋慢之誅,而今又庚牌狎臨,促臣仕院,欲赴則情有切急,更違則義所不敢,到底悶隘,不知所出,玆敢隨詣朝房,短章請急。伏乞聖慈,俯垂矜諒,亟遞臣見帶之職,俾便救護,仍治臣冒瀆之罪,以昭法紀焉。臣無任云云。省疏具悉。所請依施。
應敎金羽根,副校理李在鶴,修撰洪祐順,副修撰權用經聯名疏曰,伏以近者,殷殷之響,燁燁之光,胡爲乎閉藏之節也,一之爲異,而其可再乎?又況間二晝而連二夜,殆若警告之如是申複也,天人孚應之理,災不虛生,必有所召,臣等固陋愚昧,莫審其所以,豈或聖明之世,化理未張,對越之宸工,有所未格而然歟?疏附先後,奔奏禦侮之未克器使而然歟?丙夜憂念,字恤元元,而治不徯志而然歟?竊覸今日,世道人心之日漸解狃,莫可收拾,實類大病之已痼,以言乎紀綱,則頹靡不振,一大病也,以言乎風俗,則專尙奢侈,一大病也,以言乎朝著,則恬嬉一大病也,以言乎才業,則暴棄一大病也,以言乎仕路,則奔競成習,一大病也,以言乎財用,則出入無節,一大病也。醫藥以濟,聖人有制,囊訣籠儲,豈無其術,而姑未投對症之劑,駸駸被二豎之苦,朱夫子有言曰,知得如此是病,便不如此是藥,苟欲隨弊而正之,觸處而矯之,事雖近而功難期矣。以殿下天縱之聖,日新之學,顯微之理,緝熙之工,絲分而毫析,固何待如臣等謏聞蔑學所可仰贊萬一,而大本旣立,萬化自正,導率之效,自無間於躬行心得之餘,感應之理,亦不外乎表端影直之地。古之人進戒於時君,莫不以天下萬事,責難於學問之進就,而夫學問之法勤勤孜孜,無暫間斷,然後始可得力,而帝王之學,與匹庶尤有異焉,不以記誦爲貴,而貴在心得,不以尋摘爲務,而務在體行,其有心得體行,則發政應事者,各得其宜,學問政事,本非二致者,良以此也。今日之對症投劑,無過於典學二字,遇災修省之道,亦無過於典學二字,倘殿下,以今日警惕之心,在平日無災之時,益新其已新之工,益修其已修之學,念念在玆,進進不已,則轉災爲祥之幾,亶在於此矣,懋哉懋哉。臣等職忝論思,目見可愕之災,不容泯默,敢控微忱,伏願聖明,俯賜開納焉。臣無任云云。省疏具悉。所陳可謂一節深於一節,當留念矣。
校理柳致明疏曰,伏以臣,遐鄕賤微,素昧學術,分甘投身農畝,歌詠聖化,而虛名誤達,謬恩重沓,春坊召命,已踰涯分,而所以冒昧奔赴者祗欲粗伸義分,備見短長,然後退斥鄕閭,畢義邱園,庶幾朝廷無收召之煩,微臣免濫膺之愧,而事乃有大謬不然者,不意論思之職,再誤聖恩,則臣是何人,乃敢兼帶淸銜,揚揚於市朝之間,以速戾而取譏哉?庸是披瀝懇辭,冀蒙恩遞,而兪音未承,天牌荐降,適値冬雷再警,政當殿下側身思弭之日,群臣蹶效忠之時,誠不敢復事煩籲,以致瀆撓之罪,而只緣臣自知甚明,有不可以冒昧承膺者。伏願殿下,特加憐察,亟賜遞斥,俾遂其區區之志,則實終始生成之恩也。臣雖不敢冒受恩名,而職名未遞,其責猶在,上天示戒,人思自效,玆將愚昧之見,仰裨憂勤之意,伏願少垂察焉。臣伏讀前日所下聖旨,有以見殿下遇災警懼,反躬修省之至意,庶幾有以上格天心,下警具僚,爲轉災爲祥之機,祈天永命之本,而夫何災譴未已,殷殷之異,疊發於數日之內,示警之意,丁寧若是,伏想丙枕靡安,震惕尤深。臣竊惟聖旨,引咎雖切,而至其所以應之之實,則不過減饍徹樂之一事,未知別有指揮在廷諸臣,有能仰體聖意,啓告而施行之,以大慰天人之望者耶,以今而言,竊恐未有以昭格于上也。臣學術疎鹵,誠不知感通之妙,爲某事應某事,而若其至誠之能感,不誠之不能感,則其理有灼然而可必者。今聖旨一下,減徹一施,疏箚一上,而未有一事一政之措劃而矯救之者,則未可曰至誠也,顧何能以回斡天心哉?上天之載,雖甚玄冥,卽其已事可知也。於乎,今之國勢,可謂急矣,民生日瘁,邦本不固,而兩年之飢,振古未聞,道路枕尸,邑里成墟,古之流民圖,猶不足以盡其情狀,今秋雖號爲稍稔,而農民旣盡,陳廢太半,所登之穀,不足以補其所陳。又況已死之民,已絶之戶,有身布焉,誰爲之供,有還上焉,誰爲之納,有結稅焉,誰爲之辦也?法制所拘,守土之臣,不得有所闊狹,則隣族椎剝之禍,遍及孑遺之民,名色巧取之煩,有甚蝟毛之集,荷擔相顧,無所歸訴,民命之急,有甚於凶年之猶有矜恤之典,此政君臣上下,日夜講究,以爲尉安蘇息之方者,而方且大小恬嬉,百度弛廢,綱紀不立而廉防壞,奢侈成風而財用匱,毁廉則趨利愈甚,傷財則害民愈深,政如倒海傾湫之莫可隄防,民何以堪命,國何以能安?聽卑之天,變不虛生,殿下可不思所以回瀾返源,以霑濡涸轍之民,而使天心底豫哉?臣聞民者,邦之天也,天何以求?民而已矣。是故民心悅則天意得矣,民心怨則天意乖矣,人君事天之道,惟在於使民各得其所而已。殿下有仁聖之德,有恭儉之實,藹然仁聞,被于四境,然而不免於財傷民困,而上干天和者,凡以致治之未得其道也,其失在於仁恕太勝,淵默太過,群下或至於怠緩,惠澤或至於壅閼,而弊病百出,群枉竝作,以至民不料生,而莫之可救也,然又豈必他求哉?惟在殿下加之意而已。殿下苟能先立乎其大,斷自聖心,策勵群工,悉去前日因循渝度之習,更將國事民隱,精白一心,誓于衆曰,惟天惟祖宗所以付任予者,惟艱惟大,予何敢不力?此志夕誓之於心,則可以感神明動天地,朝施之於事,則可以勵人心風萬方,於以明詔有司,日究其利病於民者而罷行之,日導其忠慮於國者而聽納之,又益濬其源,益培其根,勤御經筵,討論而體驗之,以爲出治御極之本,則下之從風而化者,必將有草偃之美。如此而聖德不日躋,治道不日臻,民生不遂,天心不豫者,無其理也,此在殿下一念兢惕之間,而轉移之機,如手反覆,夫豈苟安畏難,踰時越月之有哉?上天仁愛之心,祖宗燕翼之意,誠不可不深加體念,與其可爲而不爲,苟逭目前宵旰之憂,而養成異日宴安之患者,相去遠矣。臣感激知遇,言涉唐突,而乃其願忠之志,則竊自以爲野人之芹,伏願殿下,留神省覽焉。臣無任云云。省疏具悉。由予否德,百度廢弛,雷異洊驚於收藏之節,兢惕慙悚,尙復何言?爾以遠人,不避忌諱,悉陳無隱憂愛之誠,深庸嘉乃。
副校理鄭德和疏曰,伏以臣於日者,猥陳蕘說,仰塵荃聽,伏奉聖批,溫諄鄭重,諭之以諸條儘好,許之以十分留念,臣雙擎莊誦,益仰我聖上遇災警惕之衷,不以駁而鄙之,有此虛受而納之,如臣愚陋,何以得此於君父也?感激兢惶,靡所容措。忽於此際,震雷臶至,夫何數日之間,上天之示警,諄複至斯,臣伏覩我殿下減膳撤樂,所以恐懼,責躬納諫,所以修省,一念之善,上帝便知,則再度之警,莫究厥由。嗚呼,近年以來,百千萬事,罔非可憂,而蔽一言曰,衮職闕於上,政務失於下,國勢岌嶪,民力倒懸,是故仁愛之天,眷顧我殿下,先之以轟轟,繼之以殷殷,赫乎如帝命武·湯,諄然若帝謂文王,必欲警動其頹惰,振勵其委靡耳。今大臣·諸臣之陳勉我殿下者,卽惟奮發誠實四字,而臣愚之所陳諸條,今不敢架疊,然大體亦不外是,殿下淸燕之暇,試更思之。夫中庸三德,勇爲剛斷,大學八條,誠爲樞杻,勇而後奮發有爲,誠而後眞實旡妄,雖以聖人之德,非勇則何以奮發,非誠則何以眞實乎?是以二者不具,而治道乃成,歷溯往古,臣未之聞也。今我殿下敎之曰,兢懼悚惕,尤倍於前,臣誠欽仰,因是而陳之,恭惟我殿下之卽此一念,所以爲中庸之勇而大學之誠也。今若兢懼之尤倍,而發政施令,勇以能行,悚惕之尤倍,而敬天愛民,誠以自强,則奮發有爲,而百度惟貞,眞實無妄,而萬化流行,於是乎天心底豫,日監在玆,臶至之雷,一轉而爲譽星卿雲,再轉而爲和風甘雨,豈不休哉?易震之彖傳曰,震來虩虩,恐致福也。程夫子釋之曰,震來而能恐懼,則可反致福,臣敢以是,重以獻焉。惟聖明,益加勉㫋,是臣區區之望也。臣無任云云。省疏具悉。所陳尤爲深切,當體念矣。
上在慶熙宮。停常參·經筵。
自辰時至未時,灑雨下雨,測雨器水深四分,辰時,雨雹,狀如小豆。
藥房提調金蘭淳,副提調南履懋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,藥房提調·副提調持湯劑來待矣。傳曰,封入。
傳于南履懋曰,大臣·備局堂上引見。
李志淵啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,玉堂上下番俱空,已至多日,事甚未安。應敎金羽根,副校理李在鶴·鄭德和,修撰洪祐順,副修撰權用經·金箕晩,旣有只推之命,與新除授校理宋能圭,一體牌招,推移入直,何如?傳曰,允。
傳于李志淵曰,同副承旨疏批已下,卽爲牌招。
南履懋啓曰,密符親納例也,而前咸鏡監司權敦仁,謂有身病,使其褊裨替納,事甚未安。推考,何如?傳曰,允。
李志淵啓曰,館錄爲之事,命下矣。行副提學權敦仁,纔已上來,卽爲牌招,以爲會圈之地,何如?傳曰,允。
又啓曰,明日傳香,禮房承旨當爲齋宿,而右承旨洪遠謨,纔已須資出去矣,卽爲牌招,何如?傳曰,允。
以司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以右承旨洪遠謨牌不進罷職傳旨,傳于李志淵曰,只推。
吳致愚啓曰,明日拜表,兩司當爲進參,除在外·嫌不進外,呈告人員,竝待開門牌招,何如?傳曰,允。
南履懋,以都摠府言啓曰,副摠管李鼎會,以文臣堂下朔試射試官,訓鍊院晝仕出去之意,敢啓。傳曰,知道。
又以備邊司言啓曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以文臣朔試射試官意啓曰,臣等來詣試所,射員亦皆聚會,而雨勢如此,不得設行之意,敢啓。傳曰,知道。
慶尙監司徐憙淳疏曰,伏以臣,受命南來,居然歲餘,而人望素輕,才識俱蔑,策勵駑鈍,非不自勉,而剸理繁劇,全昧其方,雖欲振刷,柔不可爲剛,雖欲矯捄,愚不可使智,苟且牽架,荏苒捱過,初無一事之報效,仰副九重之委毗,每自循省,惶汗浹背,況値比歲饑荒,群生阽危,連擧賙賑,公私罄竭,雖使古人之長於心計者當之,猶當却步逡巡,以臣庸下疎淺,顧安有一分堪承之望,而特賴我殿下南顧聖念,迥出常格,極濟蠲恤,如傷若保,使此幾萬近止之命,得免溝壑,有若枯荄之噓春,涸鱗之借水,回想春夏光景,嶺民之得有今日,皆殿下賜耳。臣徒藉寵靈,獲免重戾,是豈臣始料攸及,而自揆不稱之實,恒切慙恧之忱,區區一念,惟在祈免,今幸年穀稍登,省內少事,此時去就,無關民邑,臣可以迨此言私矣,臣母衰耗之齡,已過七耋,將來板輿,養以厚廩,烏鳥之情,獲伸至願,母子頌恩,銘鏤在肺,而秪緣水土不服,將攝失宜,素患痰積,一倍闖肆,少愆調理,輒致昏頓,連試刀圭,未見顯效,及此寒節之未深,卽還鄕廬,以圖療治,而藥餌扶將之節,非臣在傍,無以看護,顧臣情私,獨滯殊方,一日爲悶,玆敢披瀝衷懇,仰瀆崇嚴。伏乞聖慈,俯賜矜諒,亟許鐫解,以幸公私,不勝大願,臣無任云云。答曰,省疏具悉。所請依施。
同副承旨柳致明疏曰,伏以臣,猥以遐賤,冒瀆宸嚴,祗伏旅次,恭竢誅譴,而不意聖度包荒,特賜恩批,奬勵湔拂,至爲優渥,仍又荐降傳旨,除臣同副承旨,使之牌招察任,德意之厚,與天同大,臣承命震越,罔知攸措。臣本無寸長可備驅使,自來恩除,分所不堪,所以累煩祈懇,非出例讓,至於所陳言語,只是掇拾行用,備例爲說,而乃誤寵褒,至於如此,臣誠駭惶慙恧,莫曉其故。仍伏念臣,以辭免之章,反爲媒進之階,是朱夫子所謂淸官美職,從容辭遜而得者也,假眞售僞,托公濟私,臣實愧焉,雖以聖上容受之美言之,若以其所言,不至於可罪者,則只當採而用之,使其有益於國家,其榮多矣,今以庸淺陳腐,片言半辭之有契於宸衷,而遽加拔擢,無補實用,則是聖朝無進言之實,而微臣有冒濫之恥,以此以彼,誠不敢抗顔而承膺,玆敢披瀝衷悃,冒昧煩籲。伏乞聖慈,特加省察,遞斥臣新授職名,以重公器,以安私分焉,臣無任云云。省疏具悉。承宣特除,意不徒然,爾其勿辭,卽爲入來肅命。
甲午十月二十日辰時,上御興政堂。藥房入診,大臣·備局堂上引見入侍時,提調金蘭淳,副提調南履懋,假注書兪錫煥,記注官金鳳梧,記事官洪說謨,檢校直閣李景在,假注書申錫愚,事變假注書金龍銓,領議政沈象奎,右議政朴宗薰,行大護軍李止淵,右參贊金箕殷,兵曹判書沈能岳,行大護軍趙寅永,漢城判尹徐耕輔,知中樞府事李紀淵,左尹李惟秀,行護軍申絅,同知中樞府事李鐵求,行大司憲鄭基善,大司諫李羲肇,以次進伏,醫官崔遠基·李亨基·李顯養·吳昌烈,進伏楹外訖。上曰,史官分左右。象奎曰,近日日候不調,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。蘭淳曰,醫官入診乎?上曰,置之。蘭淳顧謂醫官曰,湯劑何以爲之乎?亨基等曰,湯劑當退出後,爛商議定矣。上曰,次對爲之。象奎曰,日前雷異,聖心惕然,特下綸言,深示警懼修省之意,至命減法膳撤宮縣,精誠上昭,仁天降監,庶幾感格底豫,可以轉災爲祥,臣不勝欽仰蘄祝,曾不數日,殷殷燁燁,復此申申,臣尤震悚,歷求其故,引咎請譴,非敢比數前人,持循故事,蓋以今玆之雷,臣則竊以爲由臣而致此異也,此有可言而易知者,傳曰,雷二月出地,雷出則萬物出,八月入地,雷入則萬物入,入則除害,出則興利,雷出雷入,天運之常度,除害興利,人事之對時,天人感應,災祥隨異,當興利之時,而無興利之事,則雷雖出而不鳴矣,當除害之時,而無除害之擧,則雷雖入而猶動矣,意者今之上下中外所害當除者,皆未除也,而雷爲之動焉,臣不能格心正事,遠猶辰告,使聖志赫然奮發,德化灑然章明,此其爲昏憒不匡,所當除之,臣不能勤恤民隱,遍究保惠,使百姓安生樂業,八域蒙福流澤,此其害爲歇後不任,所當除也,臣不能董飭官常,整肅朝綱,而一世漸至陵夷,百隷習爲怠慢,此其害爲模稜不持,所當除也。臣不能登崇才俊,抑黜庸鄙,賢愚無所區別,善惡俱失彰癉,此其害爲糊塗不擧,所當除也。又若通患匱乏,而競尙侈靡,思得橫財而濟之,此其益匱乏而終窮濫,甚於盜賊者也,臣不能矯之以布被瓦器弊車羸馬,不擇守令而任爲貪饕,從以能事以視之,此其爲守令者鮮廉愼,幾如豺虎之害,臣不能處之以冀州按事,山東剔姦,言路關朝廷得失,忠讜不聞,上無以救其闕失,崇其德美,而官師微規,輒致疑怨,況指斥激切乎,則噤閉之害,不啻久病之忌藥,此不可不除也,訟獄係民生休戚,公平不行,下無以措其手足,保其性命,而聽理少失,易結冤鬱,況囑賣偪迫乎,則濫枉之害,匪但無情者盡辭,此不可不除也,居可以除害之地,而縱其爲害,此與身自害之無異,臣職爲首相,實居除害之地,而無所除之,而又害之,荐雷申警,咎專在臣,故曰,由臣而致此異也,今欲爲消弭之道,無先於斥黜臣,臣誠惶恐祈懇之至,若臣之所不能而身自爲害者,與臣之縱其爲害而與自害無異者,皆臣之事,無所委罪,而殿下,旣深示以修省之意,須當實有修省之事,凡此諸害,從今日以往,欲望殿下之洞察而悉除之,皆其事也,害旣悉除,則利自必臻,邦其永孚于休,轉災爲祥,孰有大於此者乎?申願懋哉懋哉。上曰,見卿所陳,懇惻痛切,發於至誠,有足動人,深庸感歎,至若自引,其在交勉之義,豈不萬萬過當乎?出擧條宗薰曰,三日之內,洊雷示警,有若申申詔告然,警惕危慄,百倍於初,今此驟雹,亦係乖候,古人有言,惟先世有道之正,正其事而異自消也,臣竊以爲,在今則事事皆可正也,然成湯之遇災自責,有曰,官失職歟,一官之失其職,猶足以召災,況輔相之甚重乎?今之申警,未嘗不由於官失其職,而若論其職之罪,則臣實其人,臣本空疎鹵劣,濫辱高位,不厭衆望,而臣之受任,亦已數月,凡臣所當爲之職分,果有何事報答,何事稱塞,國事日見其弛解,而臣有董正之一爲乎?朝廷未嘗無得失,而臣有獻替之一言乎?官邪而有刺擧之實乎?民窮〈而〉有奠安之策乎?凡若此類,不可更僕,而不職之罪,臣固自知,今於恐懼修省之日,特擧而罪之,則此非但如漢朝策免之應故事而已,臣方自請譴,何暇獻規,而交勉之義,不敢終默,避殿減膳,責躬求言,卽遇災自警之故寔,而不有實事以踐焉,則竟歸不誠,無足以動天心而弭災沴矣,避正殿不如杜倖門之尤爲切要,倖門者,卽指私徑干謁之謂,而不試之才,踰分之職,皆是耳,名器之重,何官不然,而字牧之任,卽治本所關,民命所係,苟或夤緣冒濫而得之,則畢竟害及於民,上干天怒,可不懼哉?減常膳不如節帑用之尤屬切急,節用者,非但撙約剋削之謂,凡不恒之費,非經之用皆是耳,帑藏本非古制,而若又把作私財,出之無藝,則轉輾浸渴,畢竟害歸於民,謫見于天,可不懼哉?責躬求言,所以求助也,求之今人,曷若求之古人乎?臣謂將國朝及前代熙世遇警修擧之政令事實及應旨陳勉之言議章奏,彙作一通,置諸左右,昕夕省覽,以事推之,以意會之,可勉者勉之,可行者行之,則古昔名碩之嘉謨嘉猷,皆將親見於今日,而敦名敎以正風俗也,恢公正以振綱維也,貪墨之可懲也,廉節之可奬也,不過擧而措之,向所云杜倖門節帑用,亦其一事耳,顧今可言者豈止此,而姑就目下要急之務,敢貢瞽說,切願聖上留神焉。上曰,所陳發於忠款,敢不服膺?至於漢朝策免云云,本非美事,卿言過矣。出擧條象奎曰,此江原監司趙容和災實分等狀啓也,旌善等二邑,置之尤甚,江陵等九邑,置之之次,寧越等十五邑,置之稍實,仍以爲事目災三千結外,不足災六十二結八十八負八束,特許加劃,後錄諸條,竝請令廟堂,稟旨分付矣,其一,原州·春川舊未捧各穀二千一百十七石零,依前錄置還簿事也。其一,各軍門屯稅,各衙門有土免稅,從實收稅也。其一,尤甚邑勿定配所事也。其一,推奴徵債,限明秋防塞事也。稍實旣過全道之半,畓穀且有均熟之喜,爲東民幸甚,分等依請施行,災結加請,較論於已往豐稔之歲,不免稍過,而原數無多,有難剋減,特爲準劃,使之均俵,兩邑排捧之輒請仍停,便成年例,各頃屯稅之比摠勒捧,大關民隱,與尤甚邑勿配及推懲防塞之請,一體許施,何如?上曰,依爲之。出擧條象奎曰,此慶尙監司徐憙淳災實分等狀啓也,尤甚名色,不爲擧論,永川等四十六邑,置之稍實,安東等二十五邑,置之之次,仍以爲事目災七百結外,不足災五千一百八十九結五十負二束,特許加劃事,請令廟堂,稟旨分付矣。分等依狀請施行,本道農形,雖有沿江邑沈墊,汚下畓消融之如干所損,觀於尤甚之不爲擧論,後錄之無所陳請,可知爲大同之歲,而至於災結加請之數,比看於丙戌丁亥,猶不無稍過之慮,事目外三千七百結,特爲加劃,使之均俵,何如?上曰,依爲之。出擧條象奎曰,此全羅監司徐有榘災實分等狀啓也,全州等十一邑鎭,置之尤甚,順天等二十二邑,置之之次,光州等二十一邑,置之稍實,仍以爲事目災八百結外,不足災二萬二千二百六十三結九十負八束,特許劃下,後錄諸條,竝請令廟堂,稟旨分付矣。其一,新還餉,尤甚之次邑尤甚面里,限折半準折代捧事也。其一,珍島所在辛卯停退還餉仍停事也。其一,各年舊還,毋論三等邑仍停,珍島等四邑所在辛巳壬午丙戌條,高敞己巳反作條,竝爲仍停事也。其一,丙子未捧,依已例仍停事也。其一,山城軍餉,尤甚之次邑,捧留邑倉,待明秋還納城餉事也。其一,尤甚之次邑訓局砲保,折半錢捧,兵曹及各軍門各衙門番布,竝純錢代捧事也。其一,己巳停退軍布,依已例仍停事也。其一,三軍門及樂工保米,尤甚之次邑,每名六斗代錢二兩收捧,待明春上納事也。其一,京外所納箭竹,尤甚邑全數,之次邑折半蠲減事也。其一,尤甚邑,勿定配所事也。其一,推奴徵債,限明秋防塞事也。始也耕播及時,宜其成就無病,終焉旱澇所被,不無多少爲害,統論一道,雖曰,沿峽之或相不侔,較看諸路,不至優劣之大爲懸殊,三等分劑,依請施行,至若災結,外面觀之,雖若稍多,而除却流來舊頉與各年陳廢之稱以今災者,則當年執摠,亦爲精約,不可過加剋減,且以年形論之,藉或不及於庚辰,亦足比擬於庚寅,事目外一萬九千二百結,特爲加劃,使之均俵,還穀之代捧,雖非經法,二等邑之只分面里,許以準折,係是方便,不須持難,與各邑各年舊還舊布仍停之請及尤甚邑勿定配所,限明秋推徵防塞,竝爲許施,俾除竝督添擾之患,城餉之平留,有非年例所可闊狹,而遇歉之民,利害較懸,此則兩等邑竝許施,箭竹之京司需用,亦不可不念,尤甚邑折半,之次邑三分一許蠲,綿農告歉,納布爲難,道啓旣出於紓民力,則雖以軍需之重,有難全然防塞,砲保則三分一,兵曹各營番布則折半,竝與三軍門保米,只令尤甚邑代錢,各衙門所納與樂工保米,則竝依狀請許施,何如?上曰,依爲之。出擧條宗薰曰,近聞外邑牛禁蕩然,場市之上,旅店之間,屠賣狼藉,憑託官庖,無復顧忌,因此而牛盜肆行,朝買夕失者,在在皆是,甚至庖漢勒奪,莫敢何問,農民生活,惟恃一牛,而廢耕抛業,無所控訴,此係民弊之大者,道臣果能操束,守令苟或畏法,豈至於是,爲先以此嚴飭於八道·四都,俾各惕念,一切痛禁,期有申法令祛民瘼之效,其有不謹奉行者,著爲殿最之意,一體分付,何如?上曰,依爲之。出擧條上曰,大臣就座,諸宰奏事。止淵等曰,無奏事矣。上曰,臺臣進前。基善·羲肇等曰,玉堂無登筵之人,只以兩司合啓爲之矣,上可之,仍命只擧請字下,基善·羲肇等曰,噫嘻痛矣,以能賊萬古所無之逆魁,不卽整刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。上曰,不允。出擧條基善·羲肇等曰,噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未見者也,此豈渠一人之所作爲,一時之所做出,和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然,夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶言,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節發露,差有先後耳,千剮萬斫,未足以洩輿憤,收孥瀦宅,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有爭錚之擧,此亦古今所無之變怪,而渠不過幺麽一賤女,則決非渠所可獨辦者也,是必其夫,暗地指使,爲嘗試之計,據此一事,劇逆親屬之從中跳踉,復事繆綢之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恭及夏賊親屬奴傔連伊夫妻,竝嚴鞫得情,快正典刑。上曰,不允。出擧條基善·羲肇等曰,噫嘻痛矣,明謙之凶謀逆節,寔是亘萬古所無之賊也,身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而八字刀割逆復之愛侄也,一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,六字刀割鉤覈之路,惟在此賊之盤問,而不加鉤覈,不捧結案,遽爾用刑,只是應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後弊之道,殄之滅之,不容少忽,而好石之以年未滿,循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。上曰,不允。出擧條基善·羲肇等曰,噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血淚攀號,直欲無生而已,噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎,則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡惡,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎,亟令王府,設鞫嚴覈,快正邦刑。上曰,不允。出擧條基善·羲肇等曰,九行半刀割出擧條基善·羲肇等曰,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒檢輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也,賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也,追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羗胡伏於輦轂也,春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉,乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。上曰,不允。出擧條基善·羲肇等曰,噫嘻痛矣,國榮·陽澤之通天罪惡,萬戮猶輕,千剮難續,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣,處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院之日記,已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也,幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典,上曰,不允。出擧條基善·羲肇等曰,噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶慘,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。上曰,不允。出擧條基善·羲肇等曰,噫嘻痛矣,亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。上曰,不允。出擧條基善·羲肇等曰,噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。上曰,不允。出擧條基善·羲肇等曰,噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣,且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳,噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指有謂無,眩惑群聽,有若怪鬼不逞之徒,眞個爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·淳之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王〈之〉秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先王一初淸明,庶政維新之會,斷去宿處,嚴斥凶論,使夫迷溺不悟者,曉然知不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾經也,鬼誅之先加也,故依律處斷,雖限未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。上曰,不允。出擧條基善·羲肇等曰,噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨五字八字之凶言,猶爲不足,而必以二字至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言,煽動人心之計,而十字刀割至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。上曰,不允。出擧條基善·羲肇等曰,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶圖死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂赴,十一字刀割將臣家,將欲火攻,所營何事,店舍綢繆之言,致後丁寧和應,南中兵火之說,延壽爛漫酬酌,卽此數端,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。上曰,不允。出擧條基善·羲肇等曰,今番逆獄之至凶至憯,實是亘古之所罕,鍾·振諸賊,雖已伏法,盤覈猶有未盡,情節尙多未究治逆之法,豈容如是?噫,彼永喆,鍾一之姪子也,始以應坐而發配致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端而鞫治未竟,竝加酌處,獄體疎虞,輿憤轉激,請永喆,更爲設鞫嚴問,期於得情,快正典刑。上曰,不允。出擧條基善·羲肇等曰,噫嘻痛矣,亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人臣,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞臟畢露,斷案已成,蓋其凶書,卽不敢道不忍言之逆謀也,謀雖同於基厚,而慫慂者肇源也,書雖出於基敍,而指使者肇源也,其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰,世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也,而王章未施,鬼誅先加,神人之憤,容有極哉?請物故罪人肇源諸子,亟施散配之典,金基厚,亟施追奪官爵之典。上曰,不允。出擧條基善·羲肇等曰,噫嘻痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻輳,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴,乃於甲戌冬上下焦遑之日潛懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽與肇源,腸肚相連,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,請楸子島荐棘罪人金基敍,亟令王府,設鞫得情,快正典刑。上曰,不允。出擧條基善·羲肇等曰,噫嘻,宜學以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷甚譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣,然而渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈甚者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。上曰,不允。出擧條基善·羲肇等曰,噫嘻痛矣,亂臣賊子之凶國禍家,從古何限,而豈有如李鶴秀之至奸絶憯者哉?渠本梟獍成性,虺螫化身,百惡竝萃,萬妖俱備,能事則戕人害物之天生宵小,伎倆則樂禍饕勢之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,爲賊邊立幟,凶圖逆節所由來者,久矣。特以門戶之爀舃,資歷之華膴,始也睿念,未嘗不假借,則苟有一分秉彝,宜其百倍圖報,而只緣渠叔之罪惡綻露,國言喧騰,明知其難逭,則於是乎疑懼之心,翻成怨懟,壞亂之計,專出藉賣,甚至於欺君罔上,貪天爲功,干犯則莫重莫嚴之地也,排布則至凶至憯之謀也。幸賴睿鑑孔昭,莫售惎構,尙此王章未伸,倖逭收司,則渠乃偃處郊坰,出沒城闉,譸張訛訕,疑亂煽惑,齪齪之徒,蠅營蝨附,憯慝之狀,天地之所不容,叵測之情,國人皆曰可殺,執跡而誅心,沿流而溯源,則根柢於凶徒,偎儡於醜類,是可忍也,孰不可忍也?苟究巨憝,渠實爲首,國有三尺,萬剮猶輕,輿論愈久而愈激,義理由是而漸晦,如此敗倫斁理,蔑義圖難之君讎國賊,決不可晷刻容貸於覆載之間,請放逐鄕里罪人李鶴秀,設鞫得情,快正典刑。上曰,不允。出擧條基善曰,新除授執義鄭藎,時在慶尙道星州地,持平金穰根,時在公忠道洪州地,司諫院獻納朴時源,時在慶尙道榮川地,請竝斯速乘馹上來事,下諭。上曰,依啓。出擧條履懋曰,行大司憲鄭基善,傳啓之際,露出笏記,事甚未安,推考,何如?上曰,依爲之。出擧條基善曰,臣言議風裁,本不合於淸朝風憲之任,而許久虛縻,徒積悚恧,適値洊雷告異,上下交警之日,賓對有命,冒沒進身,前席周旋,不免失措,至被承宣請推之擧,冞增慙愧,無地自容,以此情踪,何可一刻晏然於臺次乎?請命遞斥臣職。上曰,勿辭,亦勿退待。出擧條基善曰,下臺不備,俯前啓姑停矣。上可之。羲肇曰,下臺不備,院前啓姑停矣。上可之。基善曰,臣於近日雷警之後,竊以爲一憂而一喜,天心難格,人情易狃,苟不能祗恐明命,回怒而爲豫,則桴捷之應,危亂必至,大可憂也,仁愛之告,若耳提而面命,必欲其開發修省,以臻轉安之機,則此所謂有災愛我,惟明理者,遇災而喜也,臣不敢壹於憂,而竊以其所當喜者,仰望於聖明也。今殿下,發責躬之綸,下減膳之敎,上之所以惕然警省者至矣,大小臣僚,罔不祗懼,凡君德朝政時弊民隱之條列以陳者,日積公車,下之所以應文者亦備矣,雖使臣,連章累牘,極意竭論,鋪敍肯䋜,諒不外此,而第伏念,君臣如天地,交則泰,不交則否,所以交上下者情志也,所以達情志者言也,臣之以言路二字,陳箚仰勉,誠以敷示實心,開廣聰明,以講消弭之策,爲今日急先務也。伏奉聖批,若曰,廣言路之義,予獨不知乎?許之以所陳固好,勗之以各陳所懷,臣不勝欽仰攢頌,繼之以隕越惶恧,而臣之所厚望於殿下者,豈亶在知之已乎?在於知而行之耳。書曰,非知之艱,行之惟艱,臣請以未畢之蘊,申而陳之,凡求言之路,非獨謂著令布濩之爲也,有言必採,有諫必從,以示翕受敷施之實,則四方風動,讜言日聞,自底於情無不達,志無〈不〉孚,上而底豫天心,下而丕應徯志,此只在殿下一心上轉移耳。有曰,念典學,則勤講討以資啓沃,有曰,振紀綱,則廓乾斷以勵頹靡,有曰,撟時弊明好惡,以一民志,有曰,恤民隱詢疾苦,以軫懷保,節用裕財云爾,則如漢帝之罷露臺,崇儉祛奢云爾,則如唐帝之焚錦繡,有言契衷,劃卽賜可,無若依違,無若因循,則一日之間,可以廣一國之言,若不以臣言爲不可,先自今筵,亟降諮詢,俾得以人各盡言,言無不達,交孚乎上下之間,感應於天人之際,臣不勝區區仰祝,上曰,所陳甚好,當留念矣。出擧條羲肇曰,臣區區所懷,敢此仰達矣,十月之雷,爲災甚大,而三日之內,洊發至此,威怒不違於咫尺,警告無異於諄複,災不虛生,必有所召,抑由傾否日甚,危亂將迫,仁愛之天,不得不一告再告,以爲轉災爲祥,回否爲泰之方而若是耶?顧今溢目之憂,無非爲災,則何獨於是月是雷,而始謂之災,卽數年之內,春而亢旱,幾乎無靑,災也,夏而巨浸,幾乎無穀,災也,連歲大疫,疹沴不熄,災也,荐値大無,賑濟貽憂,災也,雖以今年言之,暮春之霜,晩秋之霧,七月之旱,八月之水,西北之風雹,莫非可驚可憂之災也,災之見,若是極備,而恐懼修省之實,無以仰答乎天心,則安得不轟然發聲,燁然有光,而告誡相續於不日之內耶?天不自言,而喜而降祥,怒而降災,災祥之應如影響,殆同於面命耳提,三代以來,聖后哲辟,必聽於無聲,視於無形,方寸對越,回怒底豫,於是乎災反爲祥,亂復爲治,遂以祈天永命,諴厥小民,以災以祥,罔不由於君上萬化之源,有如是矣,今日可言者,指不勝摟,臣未暇逐事陳列,而所以轉回是災,爲祥爲治者,惟在於我殿下一心上修省,近日公車之積,亦莫非我殿下修省之藥石也。殿下繼自今,益加警惕,犂然嘉納,今日行一事,明日措一政,兢兢乎孜孜乎無一日或息,無一時或忽,則其在恐懼奮發,克修克省之道,用之有裕,而我東方太平萬歲之基,其在斯矣,其在斯矣,伏願殿下,懋哉懋哉。上曰,爾言亦自好矣。出擧條象奎曰,今日卽雷異後初行賓對也,玉堂空番,聞已數日,今無一員入侍,朝夕論思之地,尋常闕直,已甚未安,況此遇警修省之時乎?受由及在外外諸玉堂,竝姑先從重推考,仍令申飭行公,何如?上曰,依爲之。出擧條進御歸茸君子湯,自明日姑爲停止事。出榻敎上命承史就座,仍命大臣先退,又命承史退,諸臣以次退出。
上在慶熙宮。停常參·經筵。
南履懋啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
李志淵啓曰,左副承旨吳致愚,今日不爲仕進,卽爲牌招,何如?傳曰,允。
又啓曰,同義禁李憲瑋,除拜後過三日不爲出肅,依定式推考警責,仍卽牌招察任,何如?傳曰,允。
傳于李志淵曰,三使臣留待。
傳于李志淵曰,三使臣入侍。
李志淵啓曰,假注書兪錫煥,身病猝重,勢難察任,今姑改差,何如?傳曰,允。
兪錫煥改差,代以曺錫亨爲假注書。
南履懋啓曰,今日拜表時,憲府則監察代行矣,雖無諫院,依例行禮之意,敢啓。傳曰,知道。
又啓曰,左邊捕盜大將李升權,右邊捕盜大將柳相弼,今日拜表,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
以檢閱朴齊憲·徐憲淳牌不進罷職傳旨,傳于柳致明曰,只推。
柳致明啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,行副提學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
又啓曰,行副〈提〉學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
以應敎金羽根,校理宋能圭,副校理李在鶴·鄭德和,修撰洪祐順,副修撰權用經·金箕晩牌不進罷職傳旨,傳于柳致明曰,只推。
柳致明啓曰,玉堂上下番俱空,已至多日,事甚未安。應敎金羽根,校理宋能圭,副校理李在鶴·鄭德和,修撰洪祐順,副修撰權用經·金箕晩,旣有只推之命,副應敎徐有贊,由限已過,一體牌招,推移入直,何如?傳曰,允。
兵曹口傳政事,護軍單徐憙淳。
傳于柳致明曰,嶺伯有闕之代,政官牌招開政。
有政。吏批,判書朴綺壽進,參判李憲瑋牌招不進,參議李景在牌招不進,同副承旨柳致明進。啓曰,大司成,今當差出,而擬望之人乏少,承旨竝擬,何如?傳曰,允。又啓曰,慶尙監司,今當差出,而擬望之人乏少,他道監司竝擬,何如?傳曰,允。以趙斗淳爲大司成,權憲八爲監察,趙秉鉉爲慶尙監司。
兵批,判書沈能岳病,參判李基栽病,參議李毅遠病,參知朴榮顯進,右副承旨金鼎集進,同知單金仁直。僉知三單尹羲烈·李命集·李羲本,護軍朴晦壽,副護軍李基瑩,以上竝單付。
傳于柳致明曰,公忠監司有闕之代,副護軍金在三擬入。
吏批,再政。以金在三爲公忠監司。
兵批,再政。同知單宋德榮,僉知單崔箕煥,慶尙道兵馬水軍節度使單趙秉鉉。
兵批,三政。公忠道兵馬水軍節度使單金在三。
以左副承旨吳致愚牌不進罷職傳旨,傳于金鼎集曰,只推。
以大司諫李羲肇,司諫朴鳴和,正言沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
以吏曹參議李景在牌不進罷職傳旨,傳于柳致明曰,只推。
以檢閱朴齊憲·徐憲淳牌不進罷職傳旨,傳于柳致明曰,只推。
柳致明,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
以應敎金羽根,副應敎徐有贊,校理宋能圭,副校理李在鶴·鄭德和牌不進罷職傳旨,傳于柳致明曰,只推。
柳致明,以承文院議政府左參贊意啓曰,今日慕華館査對時,六曹堂上,當爲進參,而吏曹判書朴綺壽書筵進,參判李憲瑋,參議李景在病不來,令政院卽爲牌招,以爲備員開坐之地,何如?傳曰,允。
以吏曹參議李景在牌不進罷職傳旨,傳于柳致明曰,只推。
柳致明,以司饔院監膳提調意啓曰,今日監膳時,供上生鮮體小,故屢次點退,萬無改備之路,日勢漸晩,雖不得不捧入,而莫重御供,不善措備,揆以事體,萬萬痛駭,當該貢人,今方令攸司科治,而臣亦惶恐待罪之意,敢啓。傳曰,知道。勿待罪。
南履懋,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
又以兵曹言啓曰,今十月二十一日,武臣賓廳講書日次,而拜表相値,不得爲之之意,敢啓。傳曰,知道。
又以備邊司言啓曰,給暇差倭之出來已久,論以綏遠之道,雖若可以許接,惟其交隣規約,一或闊狹,實係來後無窮之弊,故屢以責諭退送之意,草記行會,而尙無擧行形止之報來,蓋其當初之出來也,至今之相持也,未必非任譯輩從中和應,則不可但以不善周旋言,前後所爲,萬萬駭惋,東萊訓導玄義洵,爲先汰去,仍令攸司,嚴加科治,更以據理飭諭,俾卽退還後馳啓之意,分付萊府,何如?傳曰,允。
義禁府啓目,晉州前牧使宋啓洙原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,知世浦前萬戶李宗植原情云云。問目內辭緣,泛稱遲晩,所當請刑是白乎矣,年過七十,法不當請刑,議處,何如?判付。啓依允。
甲午十月二十一日辰時,上御興政堂。冬至兼謝恩使三使臣入侍時,行都承旨李志淵,假注書申錫愚,記注官金鉉復,記事官洪說謨,正使李翊會,副使朴齊聞,書狀官黃,以次進伏訖。上命三使臣進前,翊會等進前,上命頒賜貂帽臘藥等六種,翊會等以次祗受。上曰,善爲往返也。仍命三使臣先退,又命退,承史諸臣,以次退出。
上在慶熙宮。停常參·經筵。
洪遠謨啓曰,明日常參·經筵,取稟。傳曰,只晝講。
柳致明啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪遠謨啓曰,左副承旨吳致愚,今日不爲仕進,卽爲牌招,何如?傳曰,允。
又啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,行副提學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
洪遠謨,以弘文館言啓曰,上番姑陞入直,事甚未安。應敎金羽根,副應敎徐有贊,校理宋能圭,副校理李在鶴·鄭德和,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授校理金大坤,時在慶尙道昌寧地,修撰朴升鉉,時在公忠道忠州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,校理徐念淳,修撰洪鍾應落點。
洪遠謨啓曰,行副提學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
柳致明啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于柳致明曰,只推。
以左副承旨吳致愚牌不進罷職傳旨,傳于洪遠謨曰,只推。
以檢閱朴齊憲·徐憲淳牌不進罷職傳旨,傳于洪遠謨曰,只推。
以應敎金羽根,副應敎徐有贊,副校理李在鶴·鄭德和牌不進罷職傳旨,傳于洪遠謨曰,只推。
洪遠謨,以吏曹言啓曰,贈諡忠愍公白光彦延諡,來十一月十一日,定行於全羅道泰仁縣鄕家云矣,敢啓。傳曰,知道。
又以司饔院監膳提調意啓曰,昨因供上生鮮體小,不得不捧入之意,有所入啓,而該貢人,已令科治,嚴加申飭矣,今日所進生鮮,又不免體小,比昨一般,故連爲點退,萬無以改備,日勢漸晩,闕供甚悚,不得已捧入,而貢人等所告內風雨之餘,江水至冷,魚族深入,屢日設網,末由捉得,前儲已竭,將至闕供之境,限捉得間,願爲代封云,在前如此之時,曾有稟旨變通之事,而莫重御供,自下不敢擅便,臣之不能檢飭,惶恐待罪之意,敢啓。傳曰,勿待罪,折半代封。
柳致明,以都摠府言啓曰,副摠管柳相穆,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見京畿監司申在植年分狀啓,則分等不爲擧論,事目災二百結外,不足災二千五百三十七結五十負四束,特許加劃,後錄諸條,竝請令廟堂稟處矣。其一,辛巳以前各年舊布,依前仍停事也。其一,禁御兩營江都留餉米太及守摠兩營軍官·壯抄牙兵等身米,依已例代錢收捧事也。其一,大興·臨津·長山等餉穀捧留本邑耗條,代錢輸送,附近民之自願輸納者,依願許施事也。其一,沿海各邑昨今兩年拯米,竝待明秋收捧事也,今年年形,足可曰,八路均登,而本道爲尤優,竝與分等而不爲擧似,畿民可期回蘇,極用喜幸,雖以庚寅辛卯之歲,不免有災報者,以其爲流來舊頉,而況荐饑之餘,民力旣多不逮,則加請災結,可知十分斟約,特爲準劃,使之均俵,其外辛巳以前舊布仍停之請與禁御所管江都留餉,守摠兩營各樣身米之以錢代捧及各處餉穀捧留本邑,而近民之從願直納,耗條之代錢輸送,竝爲許施,拯米之竝停竝捧,在民勢與經用,不可偏廢,最近條則使之收捧,何如?傳曰,允。
又以訓鍊都監言啓曰,本局千摠李濟和,身病甚重,勢難察任,改差,何如?傳曰,允。
又以禁衛營言啓曰,本營哨官金仁豐·李周翰,身爲兼參軍,巡山之際,擧措駭妄,嚴棍汰去之意,敢啓。傳曰,知道。
又以刑曹言啓曰,因備邊司啓辭,東萊訓導玄義洵,爲先汰去,仍令攸司,嚴加科治事,命下矣。義洵曾經知事,依例令義禁府擧行,何如?傳曰,允。
又以義禁府言啓曰,因刑曹啓辭,東萊訓導玄義洵,曾經知事,依例令義禁府擧行事,允下矣。玄義洵,時在東萊府云,依例發遣府書吏拿來,何如?傳曰,待待命拿囚。
義禁府啓目粘連,向前宋啓洙亦,稅捧之精麤不均,分載之定式不遵,今有道臣之査啓,而正供事體,所重自別,不可以値歉襲謬,有所容恕,以此照律,何如?判付。啓依允。又啓目粘連,向前李宗植亦漂船瞭察,法意甚嚴,而先到之小船,不卽馳報兺除良,漂人問答,亦不報使,邊情所關,俱極駭然,以不謹瞭望,失於盤詰之罪,從重照律,何如?判付。啓依允。
左議政洪奭周箚曰,伏以臣,冒控私懇,獲蒙恩暇,旣煩馹騎,復侈澆奠,惠洽幽明,榮動邱隴,感戴銘縷,不知所報,臣於在道之時,再値轟燁之異,不寧不令,竊獨懍懼,旋伏聞聖心儆惕,綸言載宣,責躬減膳,辭旨懇到,繼又見承弼之臣,引漢世策免故事,聯章自列,乞賜斥退,臣亦備員廊廟,請譴之義,諒無異同,而況臣之庸駑疎迂,最居人下,婾惰瘝素,彌積諐咎,在今日朝著之上,苟求其匪才冒寵而可以召災者,宜莫有先於臣矣。漢制有之曰,與聞國政,而無益於民者斥,今臣之叨貳樞筦,亦旣三月于玆,而曾莫能發一慮陳一策,以究毫髮及民之效,課功責實,其宜在斥黜之科久矣,矧又加之以災沴警告之若是者乎?唯聖明,穆然深念,亟賜鐫改,更擇賢能,以圖燮理,則爲今消弭之道,恐無大於是者矣,臣雖乞斥,旣忝大官,苟有所蘊,亦何敢隱?臣聞古人之言曰,應天以實不以文,動民以行不以言,殿下前日之敎,畏天省躬,不爲不至矣,論思獻納疏啓,亦不爲不動矣,若求何事之見諸施行,何言之措諸實用,而何政何令之赫然有異於遇災之前者,臣未之見也,殿下試反而思之,是果可謂實與行耶?抑止於文與言而已耶?下民至愚,猶難以空言動也,何況上天之尊嚴威神,而其可應之以虛文耶?三日之間,咎徵疊見,諄諄啓告,不啻著明,臣竊恐災異之來,又不止於今者所遘而已,臣伏覩兩司聯陳之牘,以求言爲請,是固援例之常談,非有逆耳難從之端也,而及承聖批,乃有曰,廣言路之義,予獨不知乎?不惟無採用之實,顯示以不槪之意,王言一出,八方傳播,必將謂聖意之厭聞於多言,古所云訑訑之聲音顔色,拒人於千里之外者,豈不深可懼哉?以是觀之,則殿下於其所謂文與言者,亦未免於始勵而終怠也,尤何以望天心之底豫耶?雖然臣則知聖意之未嘗厭聞於讜言也,殿下以儒臣柳致明之疏,不避忌諱,超而擢諸緋玉之列,若誠有厭聞之意,則豈有是哉?第伏念法語之從,改之爲貴,巽與之說,繹之爲貴,殿下旣已嘉納於其言矣,何不先就其疏所陳淵默太過之戒,而思所以幡然遷改,勤於晉接,不憚諮訪,以圖其修省振勵之實效耶?臣觀其疏,專以民生之慰安蘇息,爲第一義,是誠目下之急務也,臣於今行,歷見畿輔數三邑穡事之登,固稱樂歲,而洊饑之餘,閭里半空,陳荒汰覆之稅,流離死絶之糴,其貽害於餓羸厪存之危喘者,殆未可以十百計也。以臣之所聞見,而尙已如此,其所不及於耳目者,又可知其爲幾何哉?甁罌無餘,隳突不息,愁苦之象,不言可想,臺疏所謂有甚凶年者,諒非過語,而有司徵督之嚴,州縣椎剝之急,顧乃視之以含哺宿飽,家給人足者然,恝然不復有向者憂恤之念,人心縱弛,天意示警,今玆雷異之不作於數歲歉荒之際,而偏在於年穀稍登之日者,安知其不由於是耶?竊願聖明,仰祗天戒,俯矜民隱,惕然對越,常如遇警之初,惻然寬卹,毋忘賙饑之歲,改下臺章之批,以恢虛受之量,先從可採之言,益講措施之實,則轉災爲祥,亶在是一念間耳。臣愚不勝蘄祝之至,臣之還稅,亦旣數宿,而方將俟譴,未敢進身,日昨賓筵,亦闕趨參,隳分怠職,悚蹙實深,加以在途觸寒,感冒添症,眩暈迷瞀,神思不續,構箚控籲,亦稽至今,懈緩不恪,尤自知罪,惟冀遄被郵罰,以爲具僚之警焉。取進止。答曰,省箚具悉卿懇。所以勉戒於寡躬者,丁寧懇惻,無言不到,良庸感歎,若曰,災不虛生,則由予否德,有足干和,饑飢荐臻,民國困瘁,雖無轟燁之告警,寧可曰,安於心乎?予方自反之不暇,而卿乃遠引漢朝虛僞之事,欲予效尤,豈所望於卿乎?仍傳于洪遠謨曰,此批答,遣史官,傳諭于左相。
戶曹參判朴齊聞疏曰,伏以臣,猥充副价之銜,今已辭陛出都門矣,回首觚稜,不勝戀結之忱,仍念臣之所帶本兼諸任,俱係緊重,不容曠久虛縻,玆從縣道封章,仰冀體諒之恩。伏乞聖明,俯賜鑑察,特遞臣度支貳銜,經筵春秋之任,竝命鐫改,公私不勝幸甚,臣無任云云。答曰,省疏具悉。所請依施。
上在慶熙宮。停常參,只晝講。
洪遠謨啓曰,明日常參·經筵,取稟。傳曰,只晝講。
南履懋啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,左副承旨吳致愚,今日不爲仕進,卽爲牌招,何如?傳曰,允。
洪遠謨啓曰,三品官之無得過三日循例請牌,曾有定式矣,大司成趙斗淳,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允
傳于洪遠謨曰,左議政入侍。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,行副提學權敦仁再牌不進推考傳旨,今方捧入,而館錄命下,已至閱月,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
南履懋啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于南履懋曰,只推。
以慶尙左水使沈漢永狀啓淸河縣人命渰死事,傳于金鼎集曰,聞甚矜惻,生前如有身還布,竝蕩減事,分付。
洪遠謨,以弘文館言啓曰,應敎金羽根,副校理李在鶴·鄭德和,旣有只推之命,與新除授校理徐念淳,修撰洪鍾應,一體牌招察任,何如?傳曰,允。
南履懋,以禁衛營言啓曰,本營字內九嶷峰東邊第二城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以御營廳言啓曰,本廳哨官金道爀,受由下鄕,屢朔不現,汰去之意,敢啓。傳曰,知道。
義禁府照目粘連,晉州前牧使宋啓洙矣本府議啓內,稅捧之精麤不均,分載之定式不遵,今有道臣之査啓,而正供事體,所重自別,不可以値歉襲謬,有所容恕,以此照律,罪杖八十收贖,奪告身三等,私罪奉敎依允爲旀,功議各減一等爲良如敎。又照目粘連,知世浦前萬戶李宗植矣本府議啓內,漂船瞭察,法意甚嚴,而先到之小船,不卽馳報兺除良,漂人問答,亦不報使,邊情所關,俱極駭然,以不謹瞭望,失於盤詰之罪,從重照律,罪杖一百收贖,告身盡行追奪,私罪奉敎依允爲旀,功減一等爲良如敎。
甲午十月二十三日辰時,上御興政堂。左議政入侍時,右承旨洪遠謨,假注書申錫愚,記注官金泰顯,記事官洪說謨,左議政洪奭周,以次進伏訖。上命大臣進前,奭周曰,近日日氣甚寒,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。奭周曰,臣昨陳短箚,仰請譴罰,及承批旨,未蒙諒許,而草率陳腐之談,反紆華衮之奬,滿心惶恧,無地自容,列邑民情之愁苦於徵督,臣於昨箚,略有所及,而此實畿甸一路之通患,不獨臣所歷若而邑而已,然卽以臣所歷者論之,楊州·高陽·坡州·長湍四邑,或上奉陵寢,或處在孔路,民役繁重,最於一省,而流亡絶戶,指徵無處之還穀,比諸邑尤爲較多,朝家矜念,視它固別,而冬春之間,又似當有使星往來之擾,高·坡·長湍,皆當支站,楊州亦以所過之境,勞民不細,似此等邑,在前亦多有別加寬恤之例,此四邑流亡絶戶之還,貽害於隣族者,令道伯另飭該邑,精加査櫛,以其戶名穀數,詳細開錄登聞,以爲稟旨蠲停之地,而開倉已久,捧糴方張,必須趁速擧行,俾無乘時售奸之意,一體申飭,何如?上曰,依爲之。出擧條奭周曰,我朝捧稅之法,旱田則初無給災,蓋以其一年之可以再種,而至於水渰沙覆,全失形段者,則改量之時,自可頉減於田案故也,今也則限年改量之規,不行已久,永不起墾之田,豁免無期,歲歲白徵,大關斯民切骨之苦瘼,卽以臣今行所目擊者言之,高陽黔巖前坪新院川傍,一望沙泥,不見有畎畝溝䏾之形,似此等處,宜亦不止一二,再昨年畿甸之格外給災,係是非常之特恩,有匪可以援例仰請者,而明知其無處可徵,責之以常稅之額,亦恐非聖世寬民之政,全數蠲免,雖難遽議,定限降績,亦有已例,第先令京畿道臣,詳細査櫛,具列登聞後考降續例稟旨施行,以爲一分紓力之道,自明年另飭該邑,助給物力,着實起懇,俾無許久陳廢之患似好,故敢此仰達矣。上曰,依爲之。出擧條奭周曰,臣伏聞今日晝講有命,區區下忱,不勝欣幸,臣於昨日陳箚,以應天以實,動民以行之義,有所陳勉,而今玆開講,亶出於躬行以實之聖念,晉接諮訪之實效,亦可由是而獲收,欽仰攢頌,誠不容喩,第於開筵之後,只不過循例進讀數行而止,則亦未免歸於文具,侍讀儒臣及知事以下諸講官,皆令各陳所懷,而不必以文義爲拘,凡有聞見,悉吐無隱,自上亦須頻加詢問,酬酢如響,俾得導達其情志,然後始可爲遇災修省之實政矣。上曰,大臣就座,又命史官就座。仍命退,諸臣以次退出。
甲午十月二十三日午時,上御興政堂。晝講入侍時,知事金箕殷,特進官韓義運,參贊官柳致明,侍讀官宋能圭,檢討官權用經,假注書曺錫亨,記注官金泰顯,記事官洪說謨,各持書傳第四卷,宗臣興寅君最應,武臣李圭徹,以次進伏訖。上曰,新受音讀之。箕殷起伏奏曰,講規自別,前受音敢此仰請矣。上曰,新受音爲之。能圭讀自凡我造邦,止乃亦有終。上曰,釋義奏之。能圭讀奏釋義訖,上曰,文義陳之。能圭曰,湯誥一篇,蓋多兢懼之意,第二節上帝降衷,若有恒性,此實萬世性學之源,而成湯以克綏之聖,當付畀之重,與天下更始也,節節言天命天道,而至若惟簡在上帝之心一句,尤爲警切,夫人之有善不敢蔽,己之有罪不敢赦,其有罪云者,特以萬方之有罪,引之爲己罪,此乃至誠至公之心,而其善其罪,帝皆知之,有若帝臨于上,常常點檢者然,古聖王奉天之實,責己之厚,於斯可見矣,由是言之,一物之不獲其所,皆君上之責,而善惡之幾,災祥隨之,伏願殿下,深體湯聖奉天之實,責己之厚而加省焉。上曰,下番陳之。用經曰,文義上番旣已盡達,臣無更陳之事,而今但以進講之編觀之,以商湯大聖人之德,改過不吝,好問則裕,應天順人,仁政仁聞,孚于上下,而猶能責躬反省,恒存兢業,臨履底工矣,況今饑饉荐臻,群生困瘁,紀綱不張,而百度解弛,一毛一髮,無不受病,政宜寅恭,期欲致治之時,而且十月雷電,三日再震,仁天告戒,丁寧申復,有若耳提而面諭者然,伏願殿下,淵然深思,惕然改圖,一日萬幾之際,政令事爲之間,務實勤學,益加修省,轉災爲祥,以承天休,實是宗社生靈之福,懋哉懋哉。上曰,以次陳之。箕殷曰,此章文義,上下番玉堂,已盡奏達,臣無容更陳,而日前雷異,間日荐發,殿下深加警惕,旣下責躬之敎,又有減膳撤樂之命,恐懼修省之道,可謂靡不用極,而凡事每有有始無終之慮,伏願殿下,勿謂已盡修省之方,恒存敬畏之心,常若遇災之初,一政令一事爲之間,警懼之念,修省之意,罔或少忽,終始無間,以至於聖德日新,天休以承,則聽卑之天,日監在玆,凡諸咎徵,自底於日無,禎祥不期而日臻。伏乞益加體念焉。義運曰,上下番玉堂及知事所陳,詳悉無餘,臣無容更奏矣。致明曰,玉堂知事,已盡敷奏,臣亦別無可達矣。上命掩卷。箕殷曰,經筵體重,自有講規,而前受音,未及仰請,新受音,徑先進讀,有違講規,上下番玉堂,竝推考,何如?上曰,依爲之。出擧條上曰,史官就座。仍命退,諸臣以次退出。
上在慶熙宮。停常參,只晝講。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪遠謨啓曰,明日再明日,翼陵忌辰祭齋戒正日相値,視事頉稟之意,敢啓。傳曰,知道。
吳致愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李志淵啓曰,右副承旨金鼎集,今日不爲仕進,卽爲牌招,何如?傳曰,允。
以檢閱朴齊憲·徐憲淳牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,行副提學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
吳致愚啓曰,行大司憲鄭基善,掌令趙錫龜·李鳳純,持平李明迪牌不進,執義鄭藎,持平金穰根在外,監察茶時之意,敢啓。傳曰,知道。
以大司諫李羲肇,司諫朴鳴和,正言李㙽·沈宜升,掌令趙錫龜·李鳳純,持平李明迪牌不進罷職傳旨,傳于吳致愚曰,只推。
以右副承旨金鼎集牌不進罷職傳旨,傳于李志淵曰,只推。
以應敎金羽根,副校理李在鶴·鄭德和牌不進罷職傳旨,傳于洪遠謨曰,只推。
洪遠謨,以弘文館言啓曰,應敎金羽根,副校理李在鶴·鄭德和,旣有只推之命,竝卽牌招察任,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李志淵,以司饔院監膳提調意啓曰,供上生鮮,昨伏承折半代封之特敎,故嚴飭使之擇納矣,今日所進,猶欠體小,日勢漸晩,雖不得不捧入,而貢人輩之連稱難捉,惟事呼訴者,萬萬無嚴,更令攸司,從重科治,臣亦惶恐待罪,而在前折半代封之後,如或無由新捉,則又有稟旨全數代封之例,事係莫重,自下不敢擅便,惶恐敢啓。傳曰,知道。勿待罪,折半代封。
南履懋,以都摠府言啓曰,副摠管趙運永,以御營中軍,本營諸將官射會監試事,南小營晝仕出去之意,敢啓。傳曰,知道。
又以摠戎廳言啓曰,本廳中軍任聖臯,身病猝重,勢難察任,改差,何如?傳曰,允。
公忠監司金在三疏曰,伏以臣,伏奉除旨,以臣爲公忠道觀察使者,臣誠驚惶震惕,不知所以自措,今之藩臬,卽古方岳,苟非長材雋望,爲一世所推服者,莫宜人人輕授也,若先輩名德之士,固非臣之所可擬,而歷數挽近膺是任者,豈有如臣憒劣而冒叨者乎?伏念臣以蔭補官,自是常調,內外歷揚,涯分已踰,涓埃未報,罪戾徒積,無似之狀,宜莫逃於聖鑑之下,夫何恩命,每及臣身,有若通才利哭無施不可者然,此不但臣心之愧忸,其在聖朝器使之道,果何如哉?臣若若固有之,出而膺命,則臣身顚沛,已不可言,而招譏四方,亦復如何?且臣於邇來,卒嬰痰迷之病,神精昏矇,意匠索漠,方其劇時,殆無省覺,雖在閒司漫職,尙難事事,安能按察一道,剖決劇務乎?左右思量,承膺無路,玆敢略暴微悃,仰瀆宸嚴。伏乞聖慈,俯垂矜諒,遞臣新授職名,以幸公私,以安私分,不勝幸甚,臣無任云云。答曰,省疏具悉。卿其勿辭往欽哉。
甲午十月二十四日午時,上御興政堂。晝講入侍時,同知事朴永元,特進官李奎鉉,參贊官吳致愚,侍讀官宋能圭,檢討官金箕晩,假注書申錫愚,記注官金鳳梧,記事官洪說謨,各持書傳第四卷,宗臣興完君是應,武臣趙存卿,以次進伏訖。上命開卷讀奏,能圭請上讀前受音。上曰,新受音奏之。能圭曰,法講體重,自上讀前受音,然後新受音,始可仰奏矣。上曰,新受音讀奏。箕晩曰,法講與召對,體例自別,自上不可不先讀前受音矣。上曰,新受音奏之。永元曰,自上先讀前受音,卽法講不易之規,而玉堂縷縷仰請,終靳聽從,下情不勝抑鬱矣,上又命讀新受音,能圭讀自惟元祀十有二月乙丑,止朕哉自亳,上曰,釋意奏之。能圭讀奏釋義訖。上曰,文義陳之。能圭曰,自古國家之治忽興喪,專係於君德之懋與不懋,此元聖所以訓于王者,不出乎明言烈祖之成德,而繼陳有夏之事,以爲監戒,其格君勉德之意,可謂反復丁寧,豈惟殷監在夏歷代帝王之故,皆所可監,曷嘗有君人修德而以致亂亡者乎?然德不可徒修,必資典學而後,可以進德,典學之要,又在於格致誠正,夫格致主知,誠正主行,此則堯·舜之精一,孔子之克復,而朱子又嘗發明之,有曰,心體之明,有所未盡,則必有苟焉而自欺者,然或已明而不謹乎此,則無以爲進德之基,此眞千載相傳之心法也,伏願殿下,勿以常談而或生厭聞底意,勿以已治而或忽勤政之念,體古聖相傳之心法,存夏商興喪之監戒,淸燕蠖濩之中,恒存敬畏之心,則厥德修罔覺,而邦其永賴,天休滋至,更加存省焉。上曰,下番奏之。箕晩曰,伊尹之告于嗣王也,堯·舜之聖焉,而可以勉戒,有夏之治焉,而可以監法,而必先拈出烈祖之成德,以明其言者,其丁寧懇惻,尤可見矣,蓋引以諭之,取以法之,莫要於親近,又莫切於繼述,故乃所以明言,而至於宋臣范祖禹之告其君,亦曰,欲法堯·舜,當法祖宗,今殿下所當監法,亦不在於列聖朝成德成憲乎?苟欲遵守監法,莫先於典學之工,而典學之工,必念其終始,然後自至於緝熙時敏,而停撤居多,間斷無時,伏願繼自今,雖値法講頉稟之時,必賜召對,頻接儒臣,無至聖工有所間斷焉。上曰,同知事奏之。永元曰,此章曰,罔有天災,山川鬼神,亦莫不寧,曁鳥獸魚鼈咸若,寧與若,卽天地位萬物育,聖化之極致也,而天災云者,非必日星風雷之變也,山川鬼神,鳥獸魚鼈,一有不寧,一有不若,則是亦災耳,幽遠之山川鬼神,微細之鳥獸魚鼈,猶尙如此,若上而朝廷,有所闕失,近而生民,有所困瘁,則其爲災,當復何如?今殿下,遇災修省,靡不庸極,此實群下之所共欽歎,而竊以爲,雖無災之時,聖念常周於萬物,一政一令,如不合度,則曰,是災也,匹夫匹婦,如不獲所,則曰,是災也,其所恐懼而警惕,一如遇災修省之時,則位育之功,卽在於是,而從欲之治,可以克享天心,伏願以是體念焉。上曰,特進官奏之。奎鉉曰,玉堂上下番及同知事所奏,詳悉無餘,臣則別無可奏之言矣。上曰,參贊官奏之。致愚曰,玉堂及同知事,已爲詳悉仰陳,臣則無容更達矣。上命掩卷,史官就座。仍命退,諸臣以次退出。
上在慶熙宮。停常參·經筵。
藥房都提調洪奭周,提調金蘭淳,副提調南履懋啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
吳致愚啓曰,行大司憲鄭基善,掌令趙錫龜·李鳳純,持平李明迪呈辭,執義鄭藎,持平金穰根在外,監察茶時之意,敢啓。傳曰,知道。
南履懋啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,藥房三提調持湯劑來待矣。傳曰,封入。
以檢閱朴齊憲·徐憲淳牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
以檢閱朴齊憲·徐憲淳牌不進罷職傳旨,傳于洪遠謨曰,只推。
洪遠謨啓曰,左右史不可不備,檢閱朴齊憲·徐憲淳,旣有只推之命,竝卽牌招,推移入直,何如?傳曰,允。
又啓曰,行副提學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
傳于李志淵曰,兩司臺諫竝許遞,前望單子入之。
臺諫前望單子入之,大司憲宋冕載,執義趙萬協,掌令金鼎元·吳正秀,持平尹致秀·洪在喆,大司諫朴宗琦,司諫金大坤,獻納黃浩民,正言尹滋耕·兪象煥落點。
吳致愚啓曰,新除授持平洪在喆,方在職牒還授中,何以爲之?敢稟。傳曰,敍用。
以副校理李在鶴牌不進罷職傳旨,傳于洪遠謨曰,只推。
傳于吳致愚曰,宮奴萬石,嚴刑定配。
兵曹口傳政事,大護軍單鄭基善。
兵曹,以金魯甲爲摠戎中軍。
甲午十月二十五日辰時,上御興政堂。藥房入診入侍時,都提調洪奭周,提調金蘭淳,副提調南履懋,假注書申錫愚,記注官金鉉復,記事官洪說謨,檢校待敎趙斗淳,以次進伏,醫官崔遠基·李亨基·趙宗翊·吳昌烈,進伏楹外訖。上命史官分左右,奭周曰,日氣陰濕,冬候甚乖,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。奭周曰,醫官來待,入診,何如?上可之。享基等以次診候訖,退伏奏曰,脈候左右三部調均矣。奭周曰,湯劑則退與諸醫官,爛商議定以入,何如?上曰,唯。奭周曰,故領議政徐龍輔遷葬之禮,將行于今月云,議政遷葬時,葬需擔軍,參酌題給,載在大典,而每經筵稟後擧行矣,今亦依已例施行之意,分付,何如?上曰,依爲之。出擧條進御加味君子湯,自今日一貼式煎入事。出榻敎上曰,史官就座。仍命退,諸臣以次退出。
上在慶熙宮。停常參·經筵。
柳致明啓曰,明日常參·經筵,取稟。傳曰,只晝講。
南履懋啓曰,行大司憲宋冕載,持平尹致秀·洪在喆未肅拜,執義趙萬協,掌令金鼎元·吳鼎秀在外,監察茶時之意,敢啓。傳曰,知道。
又啓曰,右承旨洪遠謨,今日不爲仕進,卽爲牌招,何如?傳曰,許遞,前望單子入之。
承旨前望單子入之,李穆淵落點。
南履懋啓曰,新除授右承旨李穆淵,卽爲牌招,何如?傳曰,允。
又啓曰,藥房三提調持湯劑來待矣。傳曰,封入。
傳于南履懋曰,召對爲之。
柳致明啓曰,行副提學權敦仁牌不進推考傳旨,今方捧入,而館錄命下,已至閱月,如是違牌,事甚未安。更爲牌招,何如?傳曰,允。
南履懋啓曰,公忠監司趙秉鉉,移拜慶尙監司,除朝辭赴任矣,密符則以前所授仍佩,敎諭書安寶,使院吏齎傳,何如?傳曰,允。
以檢閱朴齊憲牌不進罷職傳旨,傳于柳致明曰,只推。
南履懋,以都摠府言啓曰,副摠管李鼎會,以訓鍊都監中軍,本營諸將官射會監試事,南兵營晝仕出去之意,敢啓。傳曰,知道。
又以備邊司言啓曰,旣見宣惠廳所報,則以爲,頃以湖南各名穀十萬石,移作儲置穀事,筵奏行會,而追因本道狀請,旋卽還寢矣,本道儲置之每年用下,殆近萬石,前以均廳各年貿米十餘萬石及賑廳句管戊申別備米一萬石,盡分需用,而自辛巳以後,竝作半分之穀,耗不當用,年年割本,至昨年餘在,均貿米爲八百七十七石零,別備米爲四百二十八石零,以今事勢,旣無貿米充補之方,又無從他移劃之道,而此係應用之需,不可不及今準備,前請中進上添價米癸巳貿牟折米合三萬三千三百九石,旣是盡分中劃付者,此則依前移錄,其餘六萬六千六百九十一石,則本司句管各名穀中劃付,而戊申別備米一萬石,卽五部員役接濟之需,使之一體給代爲辭矣。湖南儲置之不能支繼,雖由於辛巳半分之後,而比來冒濫之患,輒踰於定例,姑息之弊,漸至於割本故也,經用所關,諒非細憂,而到今旣自該廳,有三萬三千餘石劃付之擧矣,姑使之塗抹排用,至於戊申別備米,則當初設施,各有需用,而本穀今已垂盡,此不可不某樣給代,就本司句管各名穀會錄耗中,折米三千石,守城倉穀折米三千石,餘軍布米二千石,休番皮牟折米一千五百七十二石特令移錄充補,何如?傳曰,允。
又以禁衛營言啓曰,本營哨官朴榮淳,身病猝重,勢難察任,改差,何如?傳曰,允。
又以義禁府言啓曰,沃溝縣監李垿拿問處之事,傳旨啓下矣。李垿時在任所云,依例發遣府羅將拿來,何如?傳曰,待待命拿囚。
甲午十月二十六日辰時,上御興政堂。召對入侍時,參贊官南履懋,檢校直閣李景在,侍讀官宋能圭,檢討官金箕晩,假注書曺錫亨,記事官徐憲淳·洪說謨,各持孟子第四卷,以次進伏訖。上命開卷讀之。能圭讀自孔子曰,道二,止不能改也。上曰,文義陳之。能圭曰,此章之義,不出乎仁與不仁,而仁者卽人欲淨盡,天理流行之謂也,三代之所以得天下也,以是仁,而若不仁,則國君不能保其國,伏願殿下,於此仁與不仁,益加存省焉。上命掩卷,上曰,史官就座。仍命退,諸臣以次退出。
上在慶熙宮。停常參·經筵。
進御加味君子湯,自今日停止事,榻前下敎。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李穆淵啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李穆淵啓曰,來初一日,輪對日次矣,敢稟。傳曰,當次人受點,後日次待令。
李志淵啓曰,左副承旨吳致愚,今日不爲仕進,卽爲牌招,何如?傳曰,允。
傳于李穆淵曰,今日晝講停。
李穆淵啓曰,行副提學權敦仁牌不進推考傳旨今方捧入,而館錄命下,已至閱月,如是違牌,事甚未安。更爲牌招,何如?傳曰,允。
傳于李志淵曰,戶判有闕之代,政官牌招開政。
有政。吏批,判書朴綺壽進,參判李憲瑋病,參議李景在病,行都承旨李志淵進。以李止淵爲戶曹判書,尹聲大爲戶曹參判,徐萬淳爲同經筵,朴齊一爲同春秋,李極南爲孝昌墓守衛官,李勉行爲延慶墓守衛官,安國鉉爲假引儀,兼養賢直長單金大默。
兵批,判書沈能岳病,參判李基栽進,參議李毅遠病,參知朴榮顯病,左承旨南履懋進。以朴世祉爲花水山別將,同知單朱弘錫,副護軍洪遠謨·李羲肇,副司直鄭藎·朴鳴和·李鳳純·趙錫龜·金穰根·李明迪·朴時源·尹致秀,副司果朴升鉉·李㙽·沈宜升,以上竝單付。
持平尹致秀啓曰,臣疎迂拙訥,本不近似於淸朝風憲之任,而柏府特點,有隕自天,臣仰感俯怵,隨牌祗肅,粗效竭蹶之義,以伸叩謝之忱,而秋間亦叨是職,以合啓之有難聯參,猥控避辭,卽蒙體諒,今臣處義,與前無異,其何敢一刻蹲仍於臺次乎?請命遞斥臣職。答曰,依啓。
以左副承旨吳致愚牌不進罷職傳旨,傳于李志淵曰,只推。
以持平洪在喆,正言尹滋耕·兪象煥牌不進罷職傳旨,傳于南履懋曰,只推。
以吏曹參議李景在牌不進罷職傳旨,傳于李志淵曰,只推。
以全羅監司徐有榘狀啓,鎭安縣民家失火事,傳于金鼎集曰,聞甚驚慘,別加顧助,俾卽奠接事,分付。
金鼎集,以戶曹言啓曰,時御所內各司雨漏,當爲修改,而時値寒節,依近例待明春擧行之〈意〉,敢啓。傳曰,知道。
南履懋,以刑曹言啓曰,傳曰,宮奴萬石嚴刑定配事,命下矣。謹依傳敎,萬石,嚴刑一次後,平安道肅川府定配所,卽爲押送之意,敢啓。傳曰,知道。
兼戶曹判書趙萬永疏曰,伏以臣於年前見職之丐免也,猥陳衰病,獲蒙恩諒,曾未周歲,復叨宿趼,夫豈昔疾今愈,或可黽勉從事而冒膺也哉?大役當前,逃遁無所,以董役爲塵報,以訖役爲瓜限,强策朽鈍,式至于今,今也仰藉申命之天休,俯仗子來之民情,於焉之頃,兩闕告成,謬恩濫賞,屢及罔功,且惶且愧,莫省攸措,然而臣所竊幸者,迨此少暇,庶得以言私耳。仍伏念臣,首尾六載,三典度支,歷數近古,殆罕倫比,而智不足以措日匱之經費,才不足以釐山堆之簿書,所藉手而供職者,不過筋力奔走也,無奈乎蒲柳之質欲凋,駑駘之力已竭,眼昏則莫由駐景,臂疼則迭發換節,俱於金穀句校之細,關帖署押之繁,實有妨焉,故前所仰懇,良以是也,以今較前,又閱三數寒暑,則其年益衰,其病益深,恐不待臣之覼縷,而此猶以外樣言,至若心力之耗落,神識之顚錯,反有甚於形見者,蓋臣少乏聰明,老尤儱侗,凡係尋常事爲,人一可能,己十不逮,而本兼諸任,號稱最劇,夙宵鞅掌,心神俱弊故也。況加之以近日喪威,衷情消沮者乎?臣之實狀若此,而尙欲盤礴蹲冒,不思所以積誠控辭,則將必有瘝曠之憂,癃痼之慮,以公以私,諒非細故,今臣區區冀望,惟在乎先解本職,任便調將之一條路而已,匹夫雖微,有願必獲,上天雖高,無物不遂,臣固造化中最煩陶甄者也,豈不以已蒙矜許者,復望其終始之乎?玆敢披瀝肝肺,仰瀆崇嚴。伏乞聖明,俯賜鑑照,特遞臣戶曹判書之任,以重官方,以安賤分,千萬幸甚,臣無任云云。答曰,省疏具悉。所請依施。
行副提學權敦仁疏曰,伏以臣以無肖,濫托藩寄,瓜亦幾熟,日月則富,而臣本謬闇,不該理務,又値歲荐阻飢,力疎支調,民之殿屎,尙胥曰咨,顧承受付畀,未能仰體若保,釐撫一方,歷檢於頭顱判後,不過爲口腹私計,以臣斷臣,宜不免無狀小人,孤恩隳職,合當照勘,乃千萬不自意,反侈長瀛特點,寵旨踵頒,促臣乘傳而來,榮光遐覃,甿胥交賀,臣固含戴感激,流涕之不暇,而罪而無誅,從以好縻,不審殿下,何所曲貸,使黜陟之倒置若是也。苟謂臣短於政事,可裨文學,則孔門四科,雖各以長言,豈嘗文學者無政事,政事者無文學乎?矧臣固寡,未必其中之有者乎,夫熙朝官爵,非苟且而寘也,卽臣所叨,冠於一署,以博學邃知,待顧問訏謨,辰告備論,思文章華國,贊鴻猷而賁聲敎,又其事耳,凡學士大夫,未始不以與選爲榮,亦未始不以僥據爲難,蓋望實莫副,則名器以屑,故非有事會湊當,輒曠其銜而不常備,亦愼其人也,臣少治功令,縱由是而竊名科籍,早失强學,晩未入道,比乃衰謝摧沮無聞之人,昔之沾沾搶楡者,今便壤蟲之且不若,其安有藉手廁于當世哉?特殿下湔拂甄裁,不遺終始,仁煦慈照,動浹髓理,於是臣前後踐歷,外內兜攬,皆臣所未曾期者,重遽加之以萬分不稱之官,器盈則溢,福過爲菑,天之道也,盈而又盈,過者益過,其敗決不止於溢與災而已,玆寔臣情義之所未敢出,現又成命行圈,國之鉅典也,彼官一人擧一士,猶曰,有鄭重,況執鞭於英華之藪,下錘於甲乙之門,務欲其人地安排,物情平章,是豈夫夫之可冒而能者乎?臣生長鄕里,聰明甚滯,班隊嘉彦,半不記面,若以藻別掄揀之責責臣,則是强聾於聽,愈見其迫切難行,而斷然無以厭群心而諧衆議,事如刺謬,臣不足卹,其於朝家處置之不得其宜何哉?臣惕私義之若窮,懼大事之無幸,敢以衷籲。伏乞殿下,劃卽遞遣,回授勝任者,俾微諒遂而圈事完焉,臣無任云云。答曰,省疏具悉。成命已久,卿其勿辭,卽爲入來完錄。
上在慶熙宮。停常參·經筵。
藥房口傳啓曰,臣等卽伏聞入診醫官所傳,則頭疼微作,便道不順,朝來症候,比昨雖似少減,而猶未快復常度,臣等不任區區伏慮,率醫官入診,詳承晩後諸節,議定湯劑,不容少緩,亟許召接,千萬顒祝,惶恐敢啓。答曰,知道。醫官已爲入診,湯劑議定,可也。卿等不必入侍。
進御加味正氣散一貼煎入事,榻前下敎。
李穆淵啓曰,明日常參·經筵,取稟。傳曰,停。
南履懋啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李志淵啓曰,左副承旨吳致愚,今日不爲仕進,卽爲牌招,何如?傳曰,允。
南履懋啓曰,藥房三提調持湯劑來待矣。傳曰,封入。
李穆淵啓曰,行副提學權敦仁疏批已下,卽爲牌招,以爲會圈之地,何如?傳曰,允。
南履懋啓曰,行大司憲宋冕載,持平洪在喆牌不進,執義趙萬協,掌令金鼎元·吳正秀在外,持平一員未差,監察茶時之意,敢啓。傳曰,知道。
以持平洪在喆,正言尹滋耕·兪象煥牌不進罷職傳旨,傳于南履懋曰,只推。
以左副承旨吳致愚牌不進罷職傳旨,傳于李志淵曰,只推。
李穆淵,以弘文館言啓曰,副校理李在鶴,旣有只推之命,卽爲牌招察任,何如?傳曰,允·
南履懋,以都摠府言啓曰,副摠管柳相穆,以禁衛中軍,本營諸將官射會監試事,南別營晝仕出去之意,敢啓。傳曰,知道。
上在慶熙宮。停常參·經筵。
藥房口傳啓曰,夜來聖體調攝諸節,若何?加味正氣散進御之後,益有差勝之效乎?臣等昨日請診,未蒙召接,區區下忱,不任憂鬱,今日湯劑繼進當否,不可不趁早議定,亟許臣等率醫官入診,千萬遇祝,惶恐敢啓。答曰,知道。醫官當自內召診矣,待醫官出去,湯劑議定,卿等不必入侍。
李穆淵啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李穆淵啓曰,戶曹判書李止淵,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,行副提學權敦仁牌不進推考傳旨今方捧入,而館錄命下,已至閱月,如是違牌,事甚未安。更爲牌招,何如?傳曰,允。
吳致愚啓曰,行大司憲宋冕載,持平洪在喆牌不進,執義趙萬協,掌令金鼎元·吳正秀在外,持平一員未差,監察茶時之意,敢啓。傳曰,知道。
以持平洪在喆,正言尹滋耕·兪象煥牌不進罷職傳旨,傳于吳致愚曰,只推。
以副校理李在鶴牌不進罷職傳旨,傳于李穆淵曰,只推。
李穆淵,以弘文館言啓曰,新錄事命下矣。應敎金羽根,副應敎徐有贊,校理宋能圭,副校理李在鶴·鄭德和,修撰洪祐順,副修撰權用經·金箕晩,竝卽牌招,以爲會圈之地,何如?傳曰,允。
又以弘文館言啓曰,新錄事,臣等今方齊會本館,雖已備員,而副應敎徐有贊,校理宋能圭,副校理李在鶴·鄭德和,修撰洪祐順,副修撰權用經·金箕晩牌不進,旣有帶職僚員,則有違館規,不得會圈,何以爲之?,敢啓。傳曰,竝許遞。
特進官李鐵求·李德鉉·李寅泰·朴齊聞·李彦淳·李基栽·徐左輔·尹命圭·趙冀永·李憲球·朴永元·徐萬淳·安光直·金邁淳·尹聲大。
弘文錄會圈三點沈啓錫·許晟·朴宗休·金龍洛·宋尙玉·李源益·洪在喆·金東健·李寅臯·權溭·金錫淳·尹致秀·李謙在·李㙽·李明迪·韓鎭庭·嚴錫履·趙鶴年·韓宓履·洪羲錫·尹致定·徐元淳·李公翼·趙秉恒·金在田·尹滋耕·金公鉉·趙得林·成原默·沈宜升,以上取三十人。
以副應敎徐有贊,校理宋能圭,副校理李在鶴·鄭德和,修撰洪祐順,副修撰權用經·金箕晩牌不進罷職傳旨,傳于李穆淵曰,只推。
李穆淵,以侍講院言啓曰,兼文學金箕晩,時無職名,令該曹口傳付軍職,何如?傳曰,允。
兵曹口傳政事,副司果單金箕晩。
李穆淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,成均館直講李源益,以其身病,呈狀乞遞,改差,何如?傳曰,允。
又以忠勳府言啓曰,本府書寫忠義衛李勉行遷轉,代以張極老差下,依例假郞廳稱號,何如?傳曰,允。
金鼎集,以營建都監言啓曰,本都監役事,今已告完,儀軌事目,依各都監例,參考磨鍊以入之意,敢啓。傳曰,知道。
南履懋,以禁衛營言啓曰,本營騎士將方承圓,受由過限,爲先汰去之意,敢啓。傳曰,知道。
校理宋能圭疏曰,伏以臣,草野寒微,無所短長,而家貧親老,應擧覓官,區區素願,不過是獲霑升斗之祿,少遂烏鳥之養矣,通籍以來,過蒙恩造,前後忝叨,罔非踰濫,每一循省,不寒亦慄,不意邇者,混玷淸選,除旨聯翩,臣且惶且感,誠不知所出矣。竊伏思惟,帝王之學,自與匹庶有異,而侍講之任,不輕而重,如臣之愚,冒廁其間,所讀不過臨文一遍,所陳只是古人註疏,掩卷而罷,逐隊而出,徒歸於應文備數,無益於薰陶成就,則雖以我殿下天縱聰明,聖德純茂,難保其大本之恒立,治化之漸隆矣,此豈不大可悶悚者耶?左右思量,無望冒據,略暴實懇,蘄幸鐫免,伏願殿下,亟遞臣所帶之職,以安私分焉。抑臣竊有私懇,輒復陳之,極知猥越無所逃罪,而勞苦疾痛,必呼天呼父母,人之情也,今臣之迫切情私,不翅如勞苦疾痛,則何敢自沮於體仁推愛之下,而不一呼號,冀有所垂憐乎?臣家素貧窶,性又拙劣,不能如古人之晝耕夜讀,仰事俯育,及夫僥倖科第,庶幾祿養,而無所逮及於臣父在世之日,此已臣難瞑之恨,而臣之偏母,煢然在堂,今年七十有七矣。禍釁以來,積祟沈綿,凜凜有朝暮之慮,非但臣不能力供子職,左右就養,反以臣游學從宦之費,仰貽母憂,臣雖抽腸摧髮,誠無以塞其罪愆,而翺翔邇列,竊廩自娛,豈臣情理所可堪者乎?而況年光易流,夕照如飛,老人筋力,有未可知,若於今日,不圖一日之養,則此生此世,永負爲人子之責,豈不有歉於大聖人無物不遂之盛德至善哉?臣嘗伏見近臣乞養,皆蒙恩許,若捐臣傍近一小邑,得以薄俸,少資甘旨,則在微臣,獲伸便養之至願,於聖朝,亦爲孝理之美政,公私兩盡,上下無憾,豈不幸甚矣乎?敢恃恩私,言出衷懇。伏乞聖明,體上天之仁覆,推父母之慈愛,特命該曹,許臣所請,則生死肉骨,豈臣殞結所可仰報其萬一哉?臣旣不能以一言仰裨聖德,反將哀籲,致此瀆擾,臣罪尤萬萬矣,臣無任云云。省疏具悉。疏辭下該曹稟處。
吏曹啓目粘連,觀此弘文館校理宋能圭上疏,則以爲,臣之偏母,今年七十有七矣,禍釁以來,積祟沈綿,凜凜有朝暮之慮,況年光易流,夕照如飛,老人筋力,有未可知,若於今日不圖一日之養,則此生此世,永負爲人子之責,若捐臣傍近一小邑,得以薄俸,少資甘旨,則在微臣,獲伸便養之至願,特命該曹,許臣所請亦爲白有臥乎所,宋能圭之家貧親老,菽水難繼之狀,卽通朝之所共知。許畀一邑,俾遂便養之願,允合於孝理之政爲白乎矣,經幄之臣出補外邑,事體不輕,臣曹不敢擅便,上裁,何如?判付。啓依回啓施行爲良如敎。
敎慶尙監司趙秉鉉書。王若曰,十道各寘巡察,粵自唐開元創規,二邦爭爲我公,有若杜祈國移刺,旣賢勞雖多於湖臬,而剸理更煩於嶺治,眷玆嶠南一方,寔是海東重鎭,自古稱羅·韓舊址,美哉固國之山河,至今傳弦誦遺敎,謂之其鄕則鄒·魯,七十餘州府郡縣,繡錯星羅,幾百萬士女軍民,袂聯轂擊,跨兩湖控阨之地,在三南最是要衝,爲一國府庫之藏,視諸路尤係緊重,嗟近來成一弊局,而厥瘼有百其端,詩書禮樂之戶誦家傳,便成淆漓之薄俗,金帛錢穀之公備私蓄,以致蕩殘而無餘,況經壬癸之洊飢,尤切乙丙之一念,海漕之奸僞日甚,害將安歸?島餉之誅求歲增,弊實成痼,如非寇萊公之雅望,無以坐鎭北門,政須張乖厓之宏材,始乃平治西蜀,惟卿,器眞宰相,世篤忠貞,立朝而端凝剛方,風采可想,莅事則通敏縝密,錙銖不遺,長西庠而鎭躁競之風,文章特其餘事,參東銓而懋激揚之政,鑑別擧皆稱平,頃寵命暫撤於卿班,而利器薄試於湖節,柔亦不茹,强亦不吐,列郡慴黜陟之嚴,飢則以食,寒則以衣,災民盡奠安之策,剔吏奸而査隱漏之稅,田簿從以整釐,抑豪右而制兼竝之端,民情無復咨怨。惟卿,才實合於歷試,肆予心彌篤於委毗,玆授卿以慶尙道觀察使兼兵馬水軍節度使·巡察使·大邱都護府使,卿其益殫迺心,專制方面,登車攬轡,庶期范孟博之澄淸,治繩如絲,宜勉龔渤海之綜理,莫以今歲之稍熟,或忽懷保之圖,殆同大病之新經,益念調安之術,綢繆桑土,恒存强鄰之隱憂,繭絲保障,罔俾古人之專美,自餘裁稟,厥有典章。於戲,職非外輕,佇陽春於布政,治得君重,作福星於省方,往汝欽哉,行且召矣,故玆敎示,想宜知悉。知製敎金箕晩製進。
上在慶熙宮。停常參·經筵。
藥房都提調洪奭周,提調金蘭淳,副提調南履懋啓曰,伏未審夜間,聖體調攝若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。醫官當自內召診,不煩卿等入侍,而中宮殿氣候安順矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
李穆淵啓曰,明日常參·經筵,取稟。傳曰,停。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
南履懋啓曰,備邊司郞廳來言,今日賓廳日次,而領議政沈象奎,右議政朴宗薰俱有身病,左議政洪奭周,無時急稟定事,不得來會云矣,敢啓。傳曰,知道。
傳于李穆淵曰,禮房承旨馳詣宗廟·景慕宮,奉審摘奸以來。
吳致愚啓曰,行大司憲宋冕載,持平洪在喆牌招不進,執義趙萬協,掌令金鼎元·吳正秀在外,持平一員未差,監察茶時之意,敢啓。傳曰,知道
以持平洪在喆,正言尹滋耕·兪象煥牌不進罷職傳旨,傳于吳致愚曰,只推。
李穆淵,以吏曹言啓曰,今此景慕宮冬享大祭大祝,前校理宋能圭塡差,而時無職名,令該曹口傳付軍職,何如?傳曰,允。
南履懋,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
戶曹判書李止淵疏曰,伏以臣向承惠局之命,以臣才具之不合理財,陳辭祈免,而未蒙諒許,不敢再瀆,姑且冒膺,已數月餘矣。簿書無所領會,奸謬無所厘察,徵督失宜,而畿甸之愁咨益甚,警飭無效,而嶺湖之愆欠尙多,神短手澁,牽補沒策,臣所竭力不給者,自他人視之,殆同委曠,慙愧如負何?擬將更卽力辭,可幸無至大誤,千萬不自意,又以度支之任畀之,此果緣於乏人,而不顧其苟艱歟?抑視以有司之職,而未暇於愼擇歟?臣誠惝怳,莫省所以也,度支掌戶口土田之政,金幣府藏之事,其責鉅而務殷,比諸惠局,不啻倍重,而目下封樁之匱罄,支計之窘詘,尤有甚焉,臣旣不能堪勝於彼,尤何以辦理於此?況匪其人,而任其職,一已濫矣,再又可乎?周以冢宰制國用,漢以丞相調軍食,此可見愼財之良法,而後世如劉晏之錢穀出入,委之士類,柳約之例外宣索,擧皆執奏者,深得掌賦之要道,今也冗費多於經用,猥規勝於法式,炎炎涓涓,莫可收拾,而朝廷不之憂,謬擧如臣者而獨任之,臣亦魯鈍迂拙,不敢以古人自比,必將隨事憒憒,壞盡乃已,何以責之以守法謹度,上延國計,下殖邦本也哉?左兜右攬,媿實深於量分,參依前衡,計莫出於貪榮,玆敢披瀝陳懇,仰瀆崇嚴。伏乞聖慈,俯賜鑑諒,亟遞臣新授職名,更擇材能强幹之人,以畀重任,毋使民國受病,公私幸甚,臣無任云云。答曰,省疏具悉。卿其勿辭行公。
上在慶熙宮。停常參·經筵。
藥房口傳啓曰,臣等於近日,連陳率醫官入診之請,而只命醫官入診,臣等則未蒙召接,區區下忱,不勝抑鬱,昨伏聞入診醫官之言,則頭疼稍向差減,便道亦已通順,而此時諸節之入侍診察,議定湯劑,尤不容少緩,玆敢相率仰籲,亟許臣等率醫官入診,千萬顒祝,惶恐敢啓。答曰,知道。
李穆淵啓曰,明日景慕宮冬享大祭齋戒相値,視事頉稟之意,敢啓。傳曰,知道。
南履懋啓曰,來初五日,朝參日次矣,敢稟。傳曰,停。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
南履懋啓曰,同副承旨柳致明,今日不爲仕進,卽爲牌招,何如?傳曰,允。
吳致愚啓曰,行大司憲宋冕載,持平洪在喆牌不進,執義趙萬協,掌令金鼎元·吳正秀在外,持平一員未差,監察茶時之意,敢啓。傳曰,知道。
以持平洪在喆,正言尹滋畊·兪象煥牌不進罷職傳旨,傳于吳致愚曰,只推。
傳于李穆淵曰,發遣吏郞,諸執事淸齋與否,摘奸以來。
禮曹,今十一月二十二日冬至朝賀時應行節目,參考前例磨鍊爲白去乎,依此擧行,何如?判付。啓權停爲良如敎。
備邊司薦望,以安光贊爲北兵使。
兵曹口傳政事,副司果單宋能圭。
李穆淵,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
南履懋,以兵曹言啓曰,每當儲窠之月,虛司果例不得循例區處,而在前積滯之時,勿拘儲窠,有虛司果擬入之例矣,今亦依此擧行,以爲次次疏滯之地,何如?傳曰,允。
又以兵曹言啓曰,卽接大報壇守直官王道洽,今已四十五朔仕滿云,依節目加資下批之意,敢啓。傳曰,知道。
甲午十一月初一日辰時,上御會祥殿,藥房入侍時,都提調洪奭周,提調金蘭淳,副提調南履懋,檢校待敎趙斗淳,假注書申錫愚,記事官曺雲承·洪說謨,以次進伏訖。奭周曰,調攝中,聖體若何?上曰,一樣矣。寢睡·水刺之節,何如?上曰,一樣矣。奭周曰,夜間寢睡安寧乎?上曰,一樣矣。奭周曰,頭疼之症,今則,何如?上曰,快差矣。奭周曰,大便通順乎?上曰,大便則終不快矣。奭周曰,伏聞入診醫官所傳,則熊膽自昨夜,不爲塗付,蕎麥餠,將爲調付云,或者自內已爲調付乎?上曰,然矣。奭周曰,臣等屢次請診,未蒙允許,今承召接,不勝萬幸,蓋召接臣隣,自有禮數之不可廢者,而至若藥房入侍,則與他自別,雖臥內便服,亦有召見之例,此後則簡其禮數,從便起居,頻使臣等入侍,是所仰祝矣,傳貼蕎麥餅製入事。出榻敎上命退,諸臣以次退出。
上在慶熙宮。停常參·經筵。
藥房口傳啓曰,夜來聖體調攝之節,若何?加味君子湯進御之後,諸節蓋有差勝之效乎?今日湯劑繼進當否,不可不趁早議定,亟許臣等率醫官入診,千萬顒祝,惶恐,敢啓。答曰,知道。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李穆淵啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
南履懋啓曰,藥房三提調持湯劑來待矣。傳曰,封入。
又啓曰,兵曹郞廳來言,北兵使下批政事,取稟。傳曰,當日爲之。
李志淵啓曰,吏曹郞廳來言,臺諫有闕,政事,取稟。傳曰,今日政差出。
南履懋啓曰,行大司憲宋冕載,持平洪在喆牌不進,執義趙萬協,掌令金鼎元·吳正秀在外,持平一員未差,監察茶時之意,敢啓。傳曰,知道。
以持平洪在喆,正言尹滋畊·兪象煥牌不進罷職傳旨,傳于南履懋曰,只推
有政。吏批,判書朴綺壽進,參判李憲瑋病,參議李景在病,行都承旨李志淵進。啓曰,臺諫玉堂,今當差出,而擬望之人乏少,外任竝擬,何如?傳曰,允。以李源益爲持平,徐有贊爲副應敎,白東奎爲校理,趙然春·李家淳爲副校理,趙錫龜爲修撰,宋持養·柳幼麟爲副修撰,李止淵爲禮賓提調,朴承輝爲直講,李效榮爲監察,金長遠爲懿昭墓守衛官,李吉求爲肅川府使,金春敍爲昆陽郡守,金景賢爲蔚珍縣令,李大亨爲海美縣監,丁惠敎爲淸河縣監,金泰顯爲保安察訪,金龍銓爲獒樹察訪,訓鍊都監提調單李止淵,北兵使安光贊今加嘉善加資事承傳,兼鏡城府使單安光贊。
兵批,判書沈能岳進,參判李基栽病,參議李毅遠病,參知朴榮顯入直,左承旨南履懋進。啓曰,慶尙右兵使,今當差出,而擬望之人乏少,他道水使,竝擬,何如?傳曰,允。以申從洛爲宣傳官,蔡學永爲內禁將,尹羲烈爲兼司僕將,權思性·韓學琦·李熙進爲五衛將,金遜根爲忠壯將,金商說爲景福將,金厚祚·洪愼明爲昌德將,尹啓性爲昌慶將,申命洪爲都摠都事,李載亨爲慶尙右兵使,南錫中爲黃海兵虞候,金尙休爲全羅兵虞候,同知單安正默,護軍李行敎,副護軍許槃·金善一·鄭瑋·李用弼·朴民煥·金儞根,副司直徐有贊·李在鶴·鄭德和,副司果洪祐順·權用經·田栽五,以上竝單付,咸鏡北道兵馬水軍節度使單安光贊,守直官王道洽今加折衝加資事承傳。
南履懋,以兵曹言啓曰,新除授內禁衛將蔡學永,時無職名,依例口傳付軍職之意,敢啓。傳曰,知道。
兵曹口傳政事,副護軍單蔡學永。
李穆淵,以內醫院都提調·提調意啓曰,御藥所需,至爲愼重,無得踰越月令,而嶺南十月令封進靑大竹,月限已過,尙未來納,事體所在,極爲悚然,該道臣徐憙淳,從重推考,封進官,令該道指名捧現告,拿問處之,仍卽封進之意,各別嚴飭,何如?傳曰,允。
南履懋,以都摠府言啓曰,副摠管柳相穆,以禁衛中軍,本營諸將官射會監試事,南別營晝仕出去之意,敢啓。傳曰,知道。
行工曹判書金逌根疏曰,伏以臣,罪戾積躬,天地不容,臣家壬辰之禍,尙忍言哉?夏初奄遭臣生父喪,伊時先臣,未有疾病,筋力尙旺,故半日禁中,昵侍軒墀,色笑誾誾,仰承德音,臣亦叨陪末光,終始周旋,及夫退歸私次,日暮無恙,頃刻之間,急報踵至,倉黃奔赴,則已無及矣,生民之理,孰無親喪而歷指古今,豈有如臣之至冤絶悲者乎?臣之情地,木自異人,纔免於懷,已離滕下,尋常子職,猶未盡誠,況於危急之際,身在異室,不得親執刀圭,及時救護,遽纏千古之慟,此乃臣不孝之罪,神天所厭,雖卽日滅死,何以自贖其萬一也?雖然此卽臣一身之私慟耳。噫,先臣受先王知遇之恩,事我殿下,三十三年,匪躬之節,盡瘁之義,足以質神明而貫金石,宜其臨化之日,必有國家大計可以轉達於黈纊之下者,進聞氣已不相屬,而猶復索臣者屢,臣不在側,竟未能以一言一事,承受遺囑,以明其志事,而遂抱窮天之恨,此又臣不忠之罪,幽明有負,雖卽日滅死,何以自贖其萬一也?臣旣不孝不忠,禍殃相仍,曾未幾月,偏母見背,纍然一身,喪威震剝,窮壤茫茫,靡所逮及,假使有人如臣所値,固已哀傷摧廓,性命莫保,而臣復冥頑,殘喘不絶,凶德所召,荐禍未艾,仲弟慘變,又在冬季,臣永失怙恃,相依爲命,不過兄弟三人,而一年之內,遭此酷禍,門戶之托,幾乎無人,此又臣不善看護醫治昧方之罪,悲恨結轖,肝腸抽割,似此情境,凡民罕有,吁亦慘且毒矣。臣於銜恤疚蟄之中,又當邦國不幸之會,兩公主相繼殂謝,仰貽二聖止慈之深慼,擧朝陳慰,國人傷歎,臣之蹤跡,不離輦轂之下,而咫尺觚稜,進身無路,北望雲天,只自號泣而已,公私家國之間,情理如此,生亦何爲?今臣宜死而不死,轉眄之頃,星霜再周,抑情從禮,冠衣如常,風樹之慟,自切於舊,霜露之感,若在厥初,孑孑孤影,靡所止泊,而第伏念臣之逖違天陛,今已三年,夙宵戀結之忱,何敢一刻暫忘?雖今日復入脩門,一覲耿光,退卽塡溝壑,誠何所憾,而迺者官職縻身,華誥聯翩,苫塊之餘哀未泯,榮途之除旨遽侈,俯仰慙慟,此何人斯?噫,臣家遭逢聖明,父子兄弟,俱躋崇顯,門闌之盛,爲世所稱,今焉一朝零替,竟作孤窮無依之身,此乃滿則招損,盈則必覆之已驗也,以人情則如彼其至切也,以物理則如此其昭著也,臣復何心,忘哀犯戒,彯纓結馹,抗顔揚揚於朝著之上哉?玆敢悉陳悲苦之情,仰瀆崇嚴。伏乞聖慈,俯察臣哀矜之微諒,亟遞臣所授本兼諸職,投置散地,則臣得以未死之餘景,優游自在,歲時旬朔,長奉起居,以盡犬馬戀主之忱誠也,臣無任云云。答曰,省疏具悉。卿其勿辭行公。
甲午十一月初三日辰時,上御會祥殿,藥房入侍時,都提調洪奭周,副提調南履懋,檢校待敎金興根,假注書申錫愚,記事官曺雲承·洪說謨,以次進伏訖。奭周曰,調攝中,聖體若何?上曰,一樣矣。夜間寢睡,何如?上曰,一樣矣。奭周曰,穀道傍痛處,夜間亦爲刺痛乎?上曰,然矣。奭周曰,夜間水刺進御爲幾次,而大便三次之後,更不放下乎?上曰,不爲放下矣。奭周曰,伏聞小便昨夕則長利,色亦淡白矣,夜間爲幾次乎?湯劑進御之後,果爲順下乎?上曰,然矣。奭周曰,湯劑今日則當早爲煎入,故提調監煎,不得同爲入侍矣,進御加味君子湯,依前方自今日一貼式煎入事。出榻敎上命退,諸臣以次退出。
上在慶熙宮。停常參·經筵。
藥房口傳啓曰,夜來聖體調攝之節,若何?君子湯連進,秋麥餅傳貼之後,諸節益有差勝之效乎?此時湯劑之繼進當否,不可不趁早議定,亟許臣等率醫官入診,千萬顒祝,惶恐敢啓。答曰,知道。
李志淵啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
南履懋啓曰,藥房三提調持湯劑來待矣。傳曰,封入。
金龍銓外任,代以金大默爲事變假注書。
吳致愚啓曰,行大司憲宋冕載,持平洪在喆·李源益牌不進,執義趙萬協,掌令金鼎元·吳正秀在外,監察茶時之意,敢啓。傳曰,知道。
以持平洪在喆·李源益,正言尹滋耕·兪象煥牌不進罷職傳旨,傳于吳致愚曰,只推。
李志淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,新除授副應敎徐有贊,副校理趙然春,修撰趙錫龜,副修撰宋持養,竝卽牌招察任,何如?傳曰,允。
又以弘文館言啓曰,新除授校理白東奎,時在京畿坡州地,副校理李家淳,時在慶尙道禮安地,副修撰柳幼麟,時在京畿果川地,經筵入番事緊,請竝斯速乘馹上來事,下諭。傳曰,竝許遞,前望單子入之。
南履懋,以兵曹言啓曰,宣傳官金相順,昌慶宮衛將安正默,俱以病難供職,呈狀乞遞,竝改差,何如?傳曰,允。
又以禁衛營言啓曰,本營字內九嶷峯東邊頹城改築處女墻,今已畢築之意,敢啓。傳曰,知道。
義禁府啓目,魯城縣監李學在,扶餘縣監南駿應等原情云云。問目內辭緣,泛稱遲晩,竝只刑推得情,何如?判付啓,竝只除刑推議處爲良如敎。
甲午十一月初四日辰時,上御會祥殿,藥房入侍時,都提調洪奭周,提調金蘭淳,副提調南履懋,檢校直閣李景在,假注書申錫愚,記事官曺雲承·洪說謨,以次進伏訖。奭周曰,聖體調攝之節,若何?上曰,一樣矣。夜間寢睡,何如?上曰,一樣矣。奭周曰,大便連爲通利,而今日亦爲放下乎?上曰,今日則不爲放下矣,進御加味君子湯前方中,去車前子·防風唐木香,加縮砂五分,人蔘加五分,一貼煎入事及熏洗方煎入事。出榻敎上命退,諸臣以次退出。
上在慶熙宮。停常參·經筵。
藥房都提調洪奭周,提調金蘭淳,副提調南履懋啓曰,伏未審夜間,聖體調攝若何,寢睡·水刺之節,何如?昨日君子湯進御,熏洗方試用之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮,口傳問安。答曰,知道。
李志淵啓曰,明日常參·經筵,取稟。傳曰,停。
吳致愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
南履懋啓曰,備邊司郞廳來言,今日賓廳日次,而領議政沈象奎,右議政朴宗薰俱有身病,左議政洪奭周無時急稟定事,不得來會云矣,敢啓。傳曰,知道。
又啓曰,藥房三提調持湯劑來待矣。傳曰,封入。
玉堂前望單子入之,校理黃基安,副校理洪祐順,副修撰吳取善落點。
李志淵啓曰,新除授副修撰吳取善,方在罷散中,何以爲之?敢稟。傳曰,敍用。
吳致愚啓曰,行大司憲宋冕載,持平洪在喆·李源益牌不進,執義趙萬協,掌令金鼎元·吳正秀在外,監察茶時之意,敢啓。傳曰,知道。
以持平洪在喆·李源益,正言尹滋畊·兪象煥牌不進罷職傳旨,傳于吳致愚曰,只推。
以副應敎徐有贊,副校理趙然春,修撰趙錫龜牌不進罷職傳旨,傳于李志淵曰,只推。
南履懋,以都摠府言啓曰,副摠管趙運永,以御營中軍,本營諸將官射會監試事,北營晝仕出去之意,敢啓。傳曰,知道。
又以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以備邊司言啓曰,頃以旌善郡蘇捄蠲恤之方,令道臣另具意見,啓聞稟處之意,筵奏行會矣,卽見江原監司趙容和狀啓,則以爲該郡,數年以來,酷被饑癘,昔之籍摠,爲一千九百戶者,今不過六百九十六戶,流絶戶之許多公納,如或竝督於時存之餘戶,則勢將無邑無民而後已,流絶戶還穀二千二百二十九石零,各樣軍身布一百七十七名所納,特爲蠲減,而身布則以本道詳定餘在中,從便給代,時存戶還穀六千七十一石零,亦許三分一停捧,則流者漸還,存者寬紓,請令廟堂,稟旨分付,又以選武番錢一百六十四兩,除番軍官錢八十二兩五錢,貢蔘添價錢二百兩與狀請中流絶戶身布一百七十七疋蕩減代錢三百五十四兩合八百兩五錢,以詳定餘在,限五年給代,而今年條,全數給代,自明年二百兩式,次次減數,至戊戌復元後,給代則永爲除之,而身布給代條之本色責納,亦涉貽弊,以代錢上納事,報請本司矣,歉荒卽恒有之事,而命吏分憂,使之司牧,則凡係蠲停賙賑之政,苟能卽聞于朝,俾不失時,豈至於一遇之,而幾乎無民無邑乎?死亡者固無及,而流離之勞徠,餘存之懷撫,不可不自朝家施之以曠絶之澤,如救焚拯溺之爲也,還穀永蕩,揆以糴法與後弊,雖甚難愼,旣知指徵之無處,何忍鄰族之侵困?特與各項軍身布火稅,殖利錢之蕩減及當捧還三分一停退之請,竝爲許施,至若諸般番布,貢蔘添錢之以詳定餘在中推移給代,待還集塡闕,次次排減,到五年復元者,實合方便紓力之道,而京納布之給代間代錢,亦不足靳持,一體依施,以示到底軫恤之意,何如?傳曰,允。
又以御營廳言啓曰,本廳把摠朴亮勳,身病甚重,勢難察任,改差,何如?傳曰,允。
甲午十一月初五日辰時,上御會祥殿,藥房入侍時,都提調洪奭周,提調金蘭淳,副提調南履懋,檢校直閣李景在,假注書申錫愚,記事官徐憲淳·洪說謨以次進伏訖。奭周曰,調攝中,聖體若何?上曰,一樣矣。夜間寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,退出,湯劑議定以入,可也。進御加味君子湯前方中,人蔘加五分,一貼煎入事及傳貼加味陰陽散製入事。出榻敎仍命退,諸臣以次退出。
上在慶熙宮。停常參·經筵。
輪直後,大殿·中宮殿,內閣·政院·藥房·玉堂口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿,朝廷二品以上·六曹堂上·奉朝賀·兩司長官單子問安。答曰,知道。中宮殿·世孫宮口傳問安。答曰,知道。大殿·中宮殿,內閣·政院·藥房·玉堂口傳夕問安。答曰,知道。世子嬪宮口傳夕問安。答曰,知悉。世孫宮口傳夕問安。答曰,知道。
藥房口傳啓曰,夜間聖體調攝之節,若何?湯劑進御,散藥傳貼之後,諸節益有差勝之喜乎?今日繼進湯劑,不可不趁早議定,亟許臣等率醫官入診,千萬顒祝,惶恐,敢啓。答曰,知道。
南履懋,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李穆淵啓曰,明日常參·經筵,取稟。傳曰,停。
吳致愚啓曰,行大司憲宋冕載,持平洪在喆·李源益未肅拜,執義趙萬協,掌令金鼎元·吳正秀在外,監察茶時之意,敢啓。傳曰,知道。
李志淵啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
藥房口傳啓曰,臣等伏聞入診醫官之言,則凝聚之處,疼勢稍減,寢睡之節,比前差穩,而諸節尙稽快復,靜攝已至多日,區區下情,伏不勝憂慮之至,此時直宿,不容少緩,玆敢相率仰籲。伏乞亟許臣等直宿本院,千萬顒祝,惶恐,敢啓。答曰,知道。輪直爲之。
南履懋啓曰,藥房三提調持湯劑來待矣。傳曰,封入。
李穆淵啓曰,輪直間視事頉稟之意,敢啓。傳曰,知道。
傳于李志淵曰,工曹判書金逌根,大護軍朴周壽,行護軍朴岐壽,東寧尉金賢根別入直。
傳于李志淵曰,前待敎金學性敍用,檢校差下,前判官朴鎬壽,口傳付軍職。
兵曹口傳政事,副司果朴鎬壽,副司正金學性竝單付。
李志淵啓曰,卽者吏曹郞廳來言,昆陽郡守金春敍,蔚珍縣令金景賢,淸河縣監丁惠敎,兩司不備,不得署經云,除在外外,未肅拜人員,竝卽牌招,以爲備員署經之地,何如?傳曰,允。
以持平洪在喆,正言兪象煥牌不進罷職傳旨,傳于吳致愚曰,只推。
李穆淵,以弘文館言啓曰,新除授副校理洪祐順,副修撰吳取善,竝卽牌招察任,何如?傳曰,允。
又以弘文館言啓曰,新除授校理黃基安,時在京畿楊州地,經筵入番事緊,請斯速乘馹上來事,下諭。傳曰,許遞。
又以奎章閣言啓曰,前待敎金學性敍用檢校差下事,命下矣。今已夜深,待明朝牌招察任,何如?傳曰,允。
又以內醫院都提調·提調意啓曰,輪直事,命下矣。臣等自今日輪直本院,而醫官崔遠基·李亨基·金景球·玄鳳瑞·朴器成·白成五·李重恒·趙宗翊·李顯養·吳昌烈竝直,李福膺·李弼鎬·金時中,亦爲本院別入直之意,敢啓。傳曰,知道。
又以內醫院都提調·提調意啓曰,工曹判書金逌根,大護軍朴周壽,行護軍朴岐壽,東寧尉金賢根,別入直事,命下矣。依下敎,自今日別省記入直之意,敢啓。傳曰,知道。
李志淵,以司饔院都提調·提調意啓曰,謹依口傳下敎,本院移接於扈衛廳之意,敢啓。傳曰,知道。
義禁府啓目粘連,向前李在學·南駿應等亦,船到二旬之後,兩邑穀物,始爲裝發事段,道啓以歉歲民情,未易收捧指陳是白乎乃,騎船色吏之莫察代送,亦難免其罪,竝只以此照律,何如?判付。啓依允。
甲子十一月初六日辰時,上御會祥殿。藥房入診時,原任大臣·閣臣承候同爲入侍時,都提調洪奭周,提調金蘭淳,副提調南履懋,檢校待敎趙斗淳,假注書申錫愚,記事官曺雲承·洪說謨,行都承旨李志淵,假注書曺錫亨,奉朝賀南公轍,領府事李相璜,領議政沈象奎,右議政朴宗薰,原任直提學朴綺壽·趙寅永·鄭基善,原任直閣徐俊輔·朴永元,檢校直閣李景在,原任直閣金鼎集,檢校待敎金興根,以次進伏訖。公轍等曰,靜攝中,聖體若何?上曰,一樣矣。夜間寢睡,何如?上曰,一樣矣。水刺進御之節,何如?上曰,一樣矣。中宮殿氣候,何如?上曰,各殿宮氣候一樣矣。奭周曰,疼勢比前稍減乎?上曰,別無顯勝矣。奭周曰,靜攝今已有日矣,臣等每當日暮,不得不退出,而門鑰旣下,夜刻且長,症候諸節,未得隨時詳承,下情不勝焦鬱,自今日直宿本院爲宜,伏望允從焉。上曰,以口啓書入,可也。公轍曰,伏願亟許藥院直宿之請焉。奭周曰,靜攝中召接臣等,節目間事,不必盡備,請勿御衣襨,從便接見焉,每當如此之時,已例亦然矣。公轍曰,今當調攝,何必於臣等,備禮延接乎?都相所奏誠當矣,進御加味君子湯,依前方自今日一貼式煎入事。出榻敎傳貼消痰餅製入事。出榻敎上命退,諸臣以次退出。
上在慶熙宮。停常參·經筵。
大殿·中宮殿,內閣·政院·玉堂口傳朝問安。答曰,知道。世子嬪宮口傳朝問安。答曰,知悉。世孫宮口傳朝問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。中宮殿·世孫宮口傳問安。答曰,知道。大殿·中宮殿,內閣·政院·玉堂·藥房口傳夕問安。答曰,知道。世子嬪宮口傳夕問安。答曰,知悉。世孫宮口傳夕問安。答曰,知道。
藥房都提調洪奭周,提調金蘭淳,副提調南履懋啓曰,伏未審夜間,聖體調攝,若何?寢睡·水刺之節,何如?昨日湯劑進御,消痰餅傅貼之後,諸節益有差勝之效乎?臣等率諸御醫,趁早入診,詳察聖候,議定繼進湯劑爲宜。臣等達宵憂慮,敢此問安,竝爲仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,來十一日,朝參日次矣,敢稟。傳曰,停。
李穆淵啓曰,來十一日輪對日次矣,敢稟。傳曰,當次人受點,後日次待令。
備忘記,古豐山萬戶金聲玩下直,長弓一張,長箭一部,片箭一部,筒兒一箇賜給。
南履懋啓曰,藥房三提調持湯劑來待矣。傳曰,封入。
李志淵啓曰,昆陽郡守金春敍,蔚珍縣令金景賢,淸河縣監丁惠敎,諫院則雖已署經,憲府則執義趙萬協,掌令金鼎元·吳正秀在外,持平李源益未署經,只有行大司憲宋冕載一人,不得備員署經,持平洪在喆,卽爲牌招,以爲備員署經之地,何如?傳曰,一司除署經。
金鼎集,以兵曹言啓曰,闕門開閉,何等愼重,而今日興化西挾門下鑰時,誤爲橫鎖,至有還開更鎖之擧,事甚驚駭。當該司鑰,令攸司從重科治,門考都摠府郞廳及守門將,令該府拿問處之,何如?傳曰,允。
金鼎集啓曰,今日興化西挾門下鑰時,誤爲橫鎖云。闕門鎖鑰,何等嚴重,而不能審愼,致此橫鎖,萬萬駭然。爲先出給鑰匙,使之改鎖,而當該司鑰,令攸司科治,守門將及門考摠府郞廳,竝所當重勘,而本院請推之外,無他可施之罰,何以爲之?敢稟。傳曰,拿處。
南履懋,以備邊司言啓曰,宣惠堂上有闕之代,行工曹判書金逌根差下,使之察任,何如?傳曰,允。
又以備邊司言啓曰,頃因東萊前府使朴大圭狀啓,裁判差倭公作米退限之請,責諭入送之意,覆啓行會矣。卽見東萊府使李鐸遠狀啓,則以爲,差倭,稱以馬州本不生穀,一島幾萬人命,專靠此作米,而今若未蒙退限,則束手待死之外,更無他策,願以此轉達朝廷,亟賜許施云,故嚴飭任譯,更爲責諭入送爲辭矣。公木作米之從前闊狹,係是特施之擧,而限盡輒請,必遂乃已者,情狀轉益駭痛,固當據理防塞,俾不得視以常例,而其許久留接,懇乞不已,參以事勢,容或無怪。且已往之許施,本出於柔遠之意,則到今亦難異同,更以五年退限,後勿煩請之意,使之曉諭入送,何如?傳曰,允
戶曹判書李止淵疏曰,伏以臣於度支之任,自知萬萬無以承當,而辭不獲命,黽勉冒膺,亦已有日矣。第念有國治務,財賦居先。凡人任事,才智有限。今臣見職與兼管惠局,是何等要且綦重,而臣乃左右兜攬,有若非此莫可,縱使臣聰明强幹,有足周辦,官事之攝,尙不免苟且。況臣本以疎闇,尤短綜理,邦賦出入,雖切底愼,簿書期會,動難旁暢。加以病於衰憒,不能剸煩,至於署判酬接之微,輒多昏謬錯漏之患,如是而能隨事句當,兩無所妨,卽理之必無也。有司之材,何患無人?而以臣一介無用,使之竝據,而不能專力於一司,以致畢竟僨誤,則臣之狼狽,固不足恤,在朝家覈實之政,所失當如何哉?靜攝中瀆擾,極知猥悚,而重務瘝曠,一時爲悶。玆不得不略暴衷悃,仰煩聰聽。伏乞聖慈,俯賜鑑諒,將臣所帶惠局兼任,亟賜遞改,以幸公私焉,臣無任云云。答曰,省疏具悉。所請依施。
甲午十一月初七日辰時,上御會祥殿。藥房入侍時,都提調洪奭周,提調金蘭淳,副提調南履懋,檢校直閣徐萬淳,假注書申錫愚,記事官朴齊憲·洪說謨,以次進伏訖。奭周曰,靜攝中,聖體若何?上曰,一樣矣。夜間寢睡,何如?上曰,一樣矣。奭周曰,夜間則傅貼處刺痛,或有差勝之效乎?上曰,刺痛亦一樣矣。進御加味君子湯,前方中,加半夏一戔,自今日一貼式煎入事。出榻敎傅貼加味陰陽散製入事。出榻敎上命退,諸臣以次退出。
上在慶熙宮。停常參·經筵。
大殿·中宮殿,內閣·政院·玉堂口傳朝問安。答曰,知道。世子嬪宮口傳朝問安。答曰,知悉。世孫宮口傳朝問安。答曰,知道。大殿,朝廷二品以上·六曹堂上·奉朝賀·兩司長官單子問安。答曰,知道。中宮殿·世孫宮口傳問安。答曰,知道。大殿·中宮殿,內閣·政院·藥房·玉堂口傳夕問安。答曰,知道。世子嬪宮口傳夕問安。答曰,知悉。世孫宮口傳夕問安。答曰,知道。
藥房都提調洪奭周,提調金蘭淳,副提調南履懋啓曰,伏未審夜間,聖體調攝,若何?寢睡·水刺之節,何如?昨日湯劑進御,散藥傅貼之後,諸節益有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
傳于南履懋曰,藥房入侍時,原任大臣·閣臣同爲入侍。
南履懋啓曰,藥房三提調持湯劑來待矣。傳曰,封入。
李穆淵,以禮曹言啓曰,各陵園墓今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
南履懋,以備邊司言啓曰,凡外官之移除者,隨其程途之相近,特許除朝辭赴任,本出於爲其官事之緊急,故通編亦曰,餘勿輕許,蓋是難愼之義也。挽近以來,輒多取便,便成謬例,至於今番北兵使之亦爲請除,尤不免苟且之歸,原啓目勿施,使之待交龜,依例上來辭朝,此後則三南·兩西及關東·關西之於北道外,凡越一道處,毋得許施之意,申明分付,何如?傳曰,允。
甲午十一月初八日辰時,上御會祥殿。藥房入侍時,原任大臣·閣臣同爲入侍時,都提調洪奭周,提調金蘭淳,副提調南履懋,原任待敎李憲瑋,假注書申錫愚,記事官徐憲淳·洪說謨,奉朝賀南公轍,領府事李相璜,領議政沈象奎,右議政朴宗薰,原任直提學朴綺壽·趙寅永·鄭基善,原任直閣徐俊輔·朴永元,檢校直閣徐萬淳·李景在,原任直閣金鼎集·吳取善,檢校待敎金興根·趙斗淳·金學性,以次進伏訖。公轍等曰,多日靜攝中,聖體若何?上曰,一樣矣。夜間寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。奭周曰,傅貼處痛勢,有差勝之效乎?上曰,別無效矣。奭周曰,脚部運用,漸爲便利乎?上曰,不得便利矣。公轍等曰,靜攝中召接,不必盡備禮數之意,臣等已爲屢屢仰達,伏願從便起居,勿以禮數爲拘焉。奭周曰,臣於數日以來,連伏覩世孫邸下侍坐之容,睿表近益成就,體氣日漸充實,歡欣愛戴,不容名喩,近因藥院輪直,書筵開講,不得如例爲之云。此時睿學之一日間斷,誠甚悶然,書筵則格例所拘,雖難備儀,而在前如此之時,每有召對依書筵例設行之擧,賓客之入參於法召對,亦有可據之例,今亦依此例連行召對,毋使停輟,以資日新緝熙之效,是臣區區之望也。上可之。進御加味君子湯,前方中,去縮砂加唐木香五分,自今日一貼式煎入事。出榻敎上命退,諸臣以次退出。
上在慶熙宮。停常參·經筵。
大殿·中宮殿,內閣·政院·玉堂口傳朝問安。答曰,知道。世子嬪宮,口傳朝問安。答曰,知悉。世孫宮,口傳朝問安。答曰,知道。大殿,朝廷二品以上·六曹堂上·兩司長官單子問安。答曰,知道。中宮殿·世孫宮口傳問安。答曰,知道。大殿·中宮殿,內閣·政院·玉堂·藥房口傳夕問安。答曰,知道。世子嬪宮,口傳夕問安。答曰,知悉。世孫宮,口傳夕問安。答曰,知道。
藥房都提調洪奭周,提調金蘭淳,副提調南履懋啓曰,伏未審夜間,聖體調攝若何,寢睡·水刺之節,何如?昨日湯劑進御,散藥傅貼之後,諸節益有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
南履懋啓曰,藥房三提調,持湯劑來待矣。傳曰,封入。
又啓曰,藥房三提調,持湯劑來待矣。傳曰,封入。
李穆淵,以奎章閣言啓曰,明日,卽奎章閣奉審日次,臣等進詣擧行之意,敢啓。傳曰,後日次爲之。
南履懋,以都摠府言啓曰,入直內三廳武兼禁軍及軍兵等,當爲中日習射技放,而藥院輪直相値,限撤直間,依例姑停之意,敢啓。傳曰,知道。
義禁府照目粘連,魯城縣監李學在,扶餘縣監南駿應等矣本府議啓內,船到二旬之後,兩邑穀物,始爲裝發事段,道啓以歉歲民情,未易收捧,指陳是白乎乃,騎船色吏之莫察代送,亦難免其罪。以此照律,罪各笞五十收贖,解見任別敍,竝只私罪。奉敎依允爲旀,竝只功減一等爲良如敎。又啓目,守門將李啓重,都摠府經歷金在七等原情云云。傳旨內辭緣,泛稱遲晩,金在七段,所當請刑是白乎乃,摠府郞勿爲請刑,載在大典通編,議處,李啓重段,刑推得情,何如?判付。啓,依允爲旀,李啓重段,除刑推議處爲良如敎。
甲午十一月初九日辰時,上御會祥殿,藥房入侍時,都提調洪奭周,提調金蘭淳,副提調南履懋,假注書申錫愚,別兼春秋洪鍾應,記事官洪說謨,檢校待敎金學性,以次進伏訖。奭周曰,聖體調攝,若何?上曰,一樣矣。夜間寢睡·水刺之節,何如?上曰,一樣矣。奭周曰,傅貼處痛勢,漸爲差減乎?上曰,終不差勝矣。上曰,湯劑退出議定,可也。傅貼促膿膏製入事。出榻敎進御蔘苓飮,自今日一貼式煎入事。出榻敎上命退,諸臣以次退出。
上在慶熙宮。停常參·經筵。
大殿·中宮殿,內閣·政院·玉堂口傳朝問安。答曰,知道。世子嬪宮,口傳朝問安。答曰,知悉。世孫宮,口傳朝問安。答曰,知道。大殿,朝廷二品以上·六曹堂上·奉朝賀·兩司長官單子問安。答曰,知道。中宮殿,世孫宮口傳問安。答曰,知道。大殿·中宮殿,內閣·政院·藥房玉堂口傳夕問安。答曰,知道。世子嬪宮,口傳夕問安。答曰,知悉。世孫宮,口傳夕問安。答曰,知道。
藥房都提調洪奭周,提調金蘭淳,副提調南履懋啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥傅貼之後,諸節益有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。診候自內爲之,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御加味君子湯前方中,去半夏,加肉桂一錢,人蔘加一錢,白朮加五分,一貼煎入事,榻前下敎。
南履懋啓曰,藥房三提調,持湯劑來待矣。傳曰,封入。
進御蔘苓飮停止,加減養胃湯一貼煎入事,榻前下敎。
南履懋啓曰,藥房三提調,持湯劑來待矣。傳曰,封入
又啓曰,備邊司郞廳來言,今日,賓廳日次,而輪直相値,不得來會云矣,敢啓。傳曰,知道。
傳于李志淵曰,未下直守令·上京守令,皆令當日下送。
李志淵,以吏曹言啓曰,未下直守令·上京守令,皆令當日下送事,命下矣。自臣曹催促,則未下直守令肅川府使李吉求,昆陽郡守金春叙,蔚珍縣令金景賢,海美縣監李大亨,淸河縣監丁惠敎,俱以當日辭朝,上京守令茂朱府使李光承,文義縣令李樹敏,恩津縣監李衡秀,當日下去云。江西縣令宋欽成覲親事,時在公忠道懷德地,兔山縣監金定根省掃事,時在京畿永平地,斯速還官之意,發關知委於各該道臣處,而安東府使閔泰鏞,報恩郡守洪吉周,長鬐縣監洪吉謨,身病猝重,不得下去云。病勢旣如是,則有難强令還任,竝罷黜,何如?傳曰,允。口傳差出,催促下送。
李穆淵,以內醫院都提調·提調意啓曰,前御醫李惟鐸,議藥同參金殷相,復屬待令事,命下矣。依下敎,前御醫李惟鐸,議藥同參金殷相,口傳付軍職,冠帶常仕之意,敢啓。傳曰,知道。
兵曹口傳政事,上護軍李惟鐸,副護軍金殷相竝單付。
李穆淵,以內醫院都提調·提調意啓曰,醫官李惟鐸·金殷相,直宿待令加差,自今日入直之意,敢啓。傳曰,知道。
上在慶熙宮。停常參·經筵。
大殿·中宮殿,內閣·政院·玉堂口傳朝問安。答曰,知道。世子嬪宮,口傳朝問安。答曰,知悉。世孫宮,口傳朝問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。中宮殿,世孫宮口傳問安。答曰,知道。竝直後,大殿·中宮殿,內閣·政院·玉堂·藥房口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。中宮殿,世孫宮口傳問安。答曰,知道。
藥房都提調洪奭周,提調金蘭淳,副提調南履懋啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥傅貼之後,諸節益有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。自內診候,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
進御香砂君子湯一貼煎入事及熏洗方煎入事,榻前下敎。
南履懋啓曰,藥房三提調,持湯劑來待矣。傳曰,封入。
藥房口傳啓曰,輪直已至多日,聖候尙未快復,區區下情,不勝憂慮,而纔伏聞醫官按察後所傳,則腫處方至成膿云。此時調護之方,尤不容一毫少忽,臣等之竝爲直宿,事體道理,不可暫緩。玆敢相率聯籲,亟賜允從,千萬顒祝,惶恐敢啓。答曰,知道。
藥房口傳啓曰,臣等朝陳率醫官入診之請矣,只命醫官入診,臣等則未蒙召接,區區下忱,不任抑鬱。湯劑雖已進御,而晩後諸節,不可不更爲診察,繼進湯劑之議定,尤不容一時蹔緩。玆敢相率更籲,亟許臣等率醫官入診,千萬顒祝,惶恐敢啓。答曰,知道。醫官當自內入診,卿等不必入侍矣。
進御異功散一貼煎入事,榻前下敎。
南履懋啓曰,藥房三提調,持湯劑來待矣。傳曰,封入。
吏曹口傳政事,以兪星煥爲安東府使,金晉敎爲報恩郡守,金熙鍾爲長鬐縣監。
李志淵,以吏曹言啓曰,今此宗廟望祭大祝,前直講李殷相塡差,而時無職名,令該曹口傳付軍職,何如?傳曰,允。
兵曹口傳政事,副司果單李殷相。
南履懋,以內醫院都提調·提調意啓曰,竝直事,命下矣。臣等自今日竝直之意,敢啓。傳曰,知道。
又以內醫院都提調·提調意啓曰,醫官李亨基·金殷相·金景球·朴器成·白成五·李重恒·趙宗翊·李顯養·吳昌烈,依例待令於差備近處之意,敢啓。傳曰,本院仍直。
又以備邊司言啓曰,頃因平安監司鄭元容狀請,本道軍餉不足變通,依丙子添摠例,裁量啓聞之意,覆啓行會矣。卽見該監司狀啓,則以爲,搜括封樁,拾聚零瑣,就其中補軍·遼木兩庫遺儲錢及綿布代錢,慈城所在營庫木代錢與兵營軍木庫錢,松營推還錢合六萬六千兩,作穀二萬二千石,自乙未盡分取耗,每年又以補遼兩庫錢六千兩,作穀二千石,至五年己亥,元穀竝耗合爲四萬七千六百石零,而二千石,則劃付慈城,以爲本木還充之地,餘在四萬五千六百石,則加軍取裕,僅可支繼。而守·摠間年添餉條,係是輪劃者,姑令專屬海西,其餘二千五百石,亦爲限五年推移給代事,竝請及時稟施,而仍以作穀數爻及軍條排定成冊上送矣。各項錢條之作穀添餉及自乙未限五年作穀,次次添補者,竝依成冊所報許施,而其云非惟爲本營地,亦非惟爲今日計者,深得慮遠之意。至如且添且割,則近久雖異,竟竭則一云者,亦可認設始苦心,不欲以姑息爲事。第念穀竭,諸道惟均,藉欲曲爲之移疾,其奈無處不同病?然則不得不依前責之於本道,使之某樣加辦,取耗支用之外,無他道。蓋間年條之姑爲專屬海西及其餘二千五百石之五年間推移給代,俱是推不去行不得之事故也。念其必欲於五年後如例劃送者,特爲元穀滋殖,至四萬餘石,然後始可以取用四千石耗條,以爲永久排比,得免割本之患而然也。然而今所作穀二萬二千石,竝計本餘元餉萬石與初年添補條二千石,則合爲三萬四千石,而若更得錢一萬八千兩,竝作六千石穀,則可以湊準四萬之數矣。不然則就道內某樣穀中六千石,限年姑貸,待遼木等錢作穀,準限後還報,亦爲方便之一道。且三營條,雖云三千六百餘石,每於間年,亦減千餘石耗剩添滋,自有餘地,來後支繼,庶可無憂。成冊則姑爲還下送,無論以錢以穀,量宜添劃後,更爲修正上送,俾爲憑考施行之地,何如?傳曰,允。
義禁府照目粘連,守門將李啓重,都摠府經歷金在七等矣本府議啓內,闕門下鑰之時,誤爲橫鎖,不能審愼之罪,俱有從前已施之律,竝只以此照律,罪各笞四十收贖,附過還職,竝只私罪。奉敎依允爲旀,竝只功議各減一等爲良如敎。
上在慶熙宮。停常參·經筵。
大殿·中宮殿,內閣·政院·玉堂口傳朝問安。答曰,知道。世子嬪宮,口傳朝問安。答曰,知悉。世孫宮,口傳朝問安。答曰,知道。大殿,朝廷二品以上·六曹堂上·兩司長官·奉朝賀單子朝問安。答曰,知道。中宮殿,世孫宮口傳朝問安。答曰,知道。大殿·中宮殿,內閣·政院·玉堂·藥房口傳夕問安。答曰,知道。世子嬪宮,口傳夕問安。答曰,知悉。世孫宮,口傳夕問安。答曰,知道。大殿,朝廷二品以上·六曹堂上·兩司長官·奉朝賀單子夕問安。答曰,知道。中宮殿,世孫宮口傳夕問安。答曰,知道。
藥房都提調洪奭周,提調金蘭淳,副提調南履懋啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥傅貼之後,諸節益有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢此問安,竝爲仰稟。答曰,知道。醫官當自內入診,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
傳于李志淵曰,永陵受香承旨,仍爲奉審摘奸,局內諸陵,一體奉審。
南履懋啓曰,藥房三提調,持湯劑來待矣。傳曰,封入。
傳于南履懋曰,藥房入侍。
南履懋啓曰,藥房三提調,持薑橘茶來待矣。傳曰,封入。
甲午十一月十二日申時,上御會祥殿,藥房入侍時,都提調洪奭周,提調金蘭淳,副提調南履懋,檢校直閣李景在,假注書申錫愚,記事官曺雲承·洪說謨,以次進伏,醫官李惟鐸·李亨基·金景球·金殷相·趙宗翊·李顯養·吳昌烈·朴器成·李重恒·白成五,以次進伏訖。奭周使醫官入診,亨基等以次診候,奭周使瘇醫按察,器成等以次按察。進御加味異功散一貼煎入事。出榻敎傅貼透膿散製入事。出榻敎仍爲退出。
上在慶熙宮昇遐。
自開東至人定,灑雨下雨,測雨器水深二分。
大殿·中宮殿,內閣·政院·玉堂口傳朝問安。答曰,知道。世子嬪宮,口傳朝問安。答曰,知悉。世孫宮,口傳朝問安。答曰,知道。大殿,朝廷二品以上·六曹堂上·兩司長官·奉朝賀單子問安。答曰,知道。中宮殿,世孫宮口傳朝問安。答曰,知道。大殿·中宮殿,內閣·政院·玉堂·藥房口傳夕問安。答曰,知道。世子嬪宮,口傳夕問安。答曰,知悉。世孫宮,口傳夕問安。答曰,知道。大殿,朝廷二品以上·六曹堂上·兩司長官·奉朝賀單子夕問安。答曰,知道。中宮殿,世孫宮,口傳夕問安。答曰,知道。易服擧哀後,中宮殿·世子嬪宮·世孫宮,內閣·政院·玉堂·藥房·朝廷二品以上·六曹堂上·兩司長官·奉朝賀單子問安。答曰,罔極。
傳于南履懋曰,藥房入侍。
南履懋啓曰,藥房三提調,持蔘橘茶來待矣。傳曰,封入。
藥房都提調洪奭周,提調金蘭淳,副提調南履懋啓曰,伏未審聖體調攝若何,蔘橘茶進御之後,諸節益有差勝之效乎?臣等率諸御醫,更卽入診,詳察聖候,議定繼進湯劑爲宜。臣等退自前席,益不任區區憂慮,敢此問安,竝爲仰稟。答曰,知道。中宮殿口傳問安。答曰,知道。世子嬪宮口傳問安。答曰,知悉。世孫宮口傳問安。答曰,知道。
傳于南履懋曰,藥房三提調,率醫官入侍,時原任大臣·閣臣同爲入侍。
南履懋啓曰,藥房三提調,持蔘橘茶來待矣。傳曰,封入。
傳于南履懋曰,藥房入侍,時原任大臣·閣臣同爲入侍。
傳于金鼎集曰,時原任大臣·閣臣入侍。
傳于金鼎集曰,時原任大臣·閣臣入侍。
傳于李穆淵曰,知事趙萬永,永明尉洪顯周,昌寧尉金炳疇,判敦寧金在昌,公忠監司金在三,尙衣僉正金左根,副司果朴鎬壽,竝別入直。
李穆淵,以內醫院都提調·提調意啓曰,今當湯劑連進之時,政宜博採衆論,行副護軍丁若鏞,行副司果朴齊顔,精通醫理,素有名稱,幼學林啓運,亦解治腫,多試見效,俱合與聞於議藥之地,竝令同參於診筵,何如?傳曰,允。
又以內醫院都提調·提調意啓曰,移直事,命下矣。臣等自今日移直於司饔院,而廳號以侍藥廳爲之之意,敢啓。傳曰,知道。
傳于李穆淵曰,差祭承旨許遞,前望單子入之。
承旨前望單子入之,權敦仁落點。
兵曹口傳政事,護軍單李志淵。
亥時,大行大王,昇遐于慶熙宮之會祥殿。
藥房口傳達曰,當此罔極之痛,睿候必多傷損之節,中宮殿氣候,世子嬪宮氣候,亦必有損節,三錢重人蔘粟米飮,自今日逐日煎入之意,敢達。答曰,知道。
藥房口傳達曰,臣等自今日,依例直宿本院,而醫官李惟鐸·李亨基·金時中·李弼鎬·金殷相·金景球·趙宗翊·李顯養,亦爲直宿,醫女依例待令之意,敢達。答曰,知道。
藥房口傳達曰,臣等俱昧醫藥之理,久忝保護之任,終遭此崩天之痛,臣等之罪,萬死難贖。惟願亟被刑章,以褥螻蟻,謹此席藁待罪,答曰,罔極。勿待罪。
中宮殿,以承傳色口傳下敎曰,殯殿以資政殿爲之。
中宮殿,以承傳色口傳下敎曰,殯殿以長樂殿爲之,魂殿以資政殿爲之。
中宮殿,以承傳色口傳下敎曰,大行大王,崇儉節用,經費民弊,常所愛惜。今番衣襨數爻,先爲書入,自內所不當之衣襨,自外擧行。
中宮殿,以承傳色口傳下敎曰,興完君是應代奠官,興寅君最應守陵官,竝差下。
令于李穆淵曰,南延君球,工曹判書金逌根,尙衣僉正金左根,永明尉洪顯周,東寧尉金賢根,昌寧尉金炳疇,大護軍朴周壽,護軍朴岐壽·朴宗喜·金基常,前府使朴鎬壽,判敦寧金在昌,公忠監司金在三,前校理洪祐喆,竝宗戚執事差下。
長生殿榟宮望,金字。外長七尺一寸七分,內長六尺五寸七分,外廣二尺二寸二分,內廣一尺六寸二分,外高二尺二寸七分,內高一尺六寸七分。暑子。外長七尺一寸八分,內長六尺五寸八分,外廣二尺三寸,內廣一尺七寸,外高二尺三寸三分,內高一尺七寸。露字。外長六尺九寸八分,內長六尺三寸八分,外廣二尺二寸八分,內廣一尺六寸八分,外高二尺三寸一分,內高一尺六寸八分。
以榟宮望單子,令于李穆淵曰,首望奉來。
權敦仁達曰,大行初喪時,首相稱以院相,參坐本院,凡大小事,裁處稟達矣。今方依例爲之之意,敢達。令曰,依。
沈象奎達曰,明日襲時,時原任大臣·閣臣·承旨·禮曹三堂上·工曹判書·兩司長官·玉堂·春坊各一員,依例入參,何如?令曰,依。
又達曰,在前國恤時,行巡無事單子,外巡監軍單子,關內各處入直將官單子及軍號,以前一日所下仍用。今亦依此爲之之意,敢達。令曰,知道。
李穆淵,以禮曹言達曰,五禮儀,自初喪至卒哭,竝停大中小祀,而殯後,惟祭社稷事載錄。依此擧行,何如?令曰,依。
又以禮曹言達曰,五禮儀,只有朝夕上食,而在前國恤時,竝行晝茶禮矣。依前例擧行之意,敢達。令曰,知道。
甲午十一月十三日寅時,上御會祥殿,藥房入侍時,都提調洪奭周,提調金蘭淳,副提調南履懋,檢校直閣李景在,假注書申錫愚,記事官曺雲承·洪說謨,醫官李惟鐸·崔遠基·李亨基·金景球·金殷相·趙宗翊·李顯養·吳昌烈·白成五·朴器成·李重恒,以次進伏訖。上昏沈若寢睡狀。奭周使醫官入診,亨基以次診候。奭周曰,脈候,何如?亨基等曰,脈候大爲不足矣。奭周曰,上候如此,臣等當移直于司饔院,依例以侍藥廳稱號矣。進御薑橘茶,牛黃淸心元一丸調入事。出榻敎進御蔘橘茶,調竹瀝三匙,一貼煎入事。出榻敎仍爲退出。
甲午十一月十三日卯時,上御會祥殿,藥房入診,時原任大臣·閣臣同爲入侍時,都提調洪奭周,提調金蘭淳,副提調南履懋,原任直提學鄭基善,假注書申錫愚,記事官曺雲承·洪說謨,奉朝賀南公轍,領府事李相璜,領議政沈象奎,右議政朴宗薰,原任直提學朴綺壽·趙寅永,原任直閣徐俊輔·李光文·朴永元,檢校直閣徐萬淳,原任直閣李嘉愚·金鼎集·吳取善,原任待敎李憲瑋,檢校待敎金興根·趙斗淳·金學性,醫官李惟鐸·李亨基·金景球·金殷相·趙宗翊·李顯養·吳昌烈·朴器成·李重恒·白成五,方外醫副司果朴齊顔,以次進伏訖。上候連爲昏沈,齊顔診候以退,亨基等亦以次入診。奭周曰,脈候,何如?齊顔曰,元氣不足矣。奭周曰,上候昏沈已久,相當湯劑,卽爲議定宜矣。齊顔曰,當退與從前入診諸醫,爛商議定矣。進御蔘橘茶前方中,加薑汁二匙,一貼更爲煎入事。出榻敎諸臣以次退出。
甲午十一月十三日辰時,上御會祥殿,藥房入診,時原任大臣·閣臣同爲入侍時,都提調洪奭周,提調金蘭淳,副提調南履懋,檢校直閣李景在,假注書申錫愚,記事官曺雲承·洪說謨,奉朝賀南公轍,領府事李相璜,領議政沈象奎,右議政朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元,檢校直閣徐萬淳,原任直閣李嘉愚·金鼎集·吳取善,原任待敎李憲瑋,檢校待敎金興根·趙斗淳·金學性,醫官李惟鐸·崔遠基·李亨基·金景球·金殷相·趙宗翊·李顯養·吳昌烈·白成五·朴器成·李重恒,方外醫副司果朴齊顔,以次進伏。上候昏沈危綴,不能省察。象奎曰,聖候違豫,曾未多日,豈至沈重若是乎?上不答,以手披膈上所覆之衾。象奎曰,有煩渴之意乎?仍進糜飮,進御數三匙而止。奭周使齊顔入診,齊顔診候,又使醫官入診,亨基等以次診候。奭周曰,脈度,何如?亨基等曰,大爲不足矣。奭周曰,上候如此,人蔘粟米飮煎進好矣。進御一兩重人蔘粟米飮煎入事。出榻敎公轍等退出,奭周等亦姑爲退立寢門外。少頃,又命藥房提調入侍,奭周等進伏,方外腫醫林啓運,同爲進伏。亨基等診察脈候,成五等按察腫處,啓運亦爲按察以退。進御一兩重人蔘粟米飮,更爲煎入事。出榻敎進御薑橘茶,調砂糖屑煎入事。出榻敎奭周等權退。少頃,又入診。中宮殿,以承傳色口傳下敎曰,上候如此昏沈,自曉至今,不進開膈之劑何也?奭周奏曰,相當之劑,方爲議定矣。進御淡薑茶,淸心元半丸,蘇合元二丸調入事。出榻敎進御吉貝飮一貼煎入事。出榻敎奭周等暫爲退出。又命時原任大臣·閣臣同爲入侍,公轍等進伏,奭周等又爲入侍,亨基等診察。上候一向昏沈。奭周曰,粟米飮加人蔘一兩煎進好矣。進御二兩重人蔘粟米飮一貼,更爲煎入事。出榻敎公轍等退出,奭周少退,少間,又爲入診。亨基等曰,脈度漸失次序,萬萬罔措矣。奭周曰,粟米飮連進爲宜矣。進御二兩重人蔘粟米飮,更爲煎入事。出榻敎少頃,命時原任大臣·閣臣入侍。公轍等及行都承旨權敦仁,右承旨李穆淵,左副承旨吳致愚,同副承旨柳致明,假注書曺錫亨,別兼春秋洪鍾應,記事官徐憲淳入來。上候已萬分危劇,脈度已無可望,諸臣列侍號泣。象奎顧謂敦仁曰,祈禱傳敎,斯速書出。敦仁承書。傳曰,廟·社·宮·山川,不卜日祈禱。象奎曰,宮城扈衛,不可遲緩矣。敦仁又承書。傳曰,宮城扈衛。象奎請書遺敎,敦仁承書。傳曰,大寶傳于王世孫。象奎告宣遺敎,敦仁讀奏訖。說謨書上大漸三字,賤臣奉出,周示于外庭,乃亥時也。敦仁立于寢門外,奉出大寶開見訖,請世孫宮承言色傳奉,與兼輔德李道在,假注書曺錫亨,記事官洪說謨,進詣昌善閤,奉獻于王世孫。
甲午十一月十三日亥時,上大漸于慶熙宮會祥殿之西夾室。奉朝賀南公轍,領府事李相璜,領議政沈象奎,左議政洪奭周,右議政朴宗薰,行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明,假注書申錫愚·曺錫亨,記事官徐憲淳·曺雲承·洪說謨,別兼春秋洪鍾應,禮曹判書金蘭淳,禮曹參判金道喜,原任直提學朴綺壽,趙寅永,鄭基善,原任直閣徐俊輔·李光文·朴永元,檢校直閣徐萬淳,原任直閣李嘉愚·吳取善,原任待敎李憲瑋,檢校待敎金興根·趙斗淳·金學性,以次陪立於寢門之外。象奎請承言色,入稟于王世孫曰,宗戚執事,當以南延君球,工曹判書金逌根,尙衣僉正金左根,永明尉洪顯周,東寧尉金賢根,昌寧尉金炳疇,大護軍朴周壽,護軍朴岐壽·朴宗喜·金基常,前府使朴鎬壽,判敦寧金在昌,忠淸監司金在三,前校理洪祐喆爲之矣。仍令諸執事入來,執事進御床傍,屬纊訖,內外皆哭。內侍奉衮袍,陞自東霤,北面三呼皐復畢,禮房承旨李穆淵,還奉復衣,覆御床上,於是上下擧哀。公轍等仍詣昌善閤,請奉慰于王世孫。王世孫命入直春坊入對,弼善朴宗吉入來,與都承旨權敦仁,假注書申錫愚,記事官曺雲承·洪說謨,引時原任大臣閣臣,以次進伏。王世孫被髮袒衣而哭,公轍等號哭曰,皇天降割,遭此崩坼之變,慟隕罔極矣。王世孫答曰,罔極。諸臣環侍,皆失聲號哭訖,以次退出。
大行大王初喪。
朝哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。晡哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。襲後,中宮殿·世子嬪宮·世孫宮,內閣·政院·玉堂·藥房單子問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。
藥房口傳啓曰,自昨以來,哀毁罔極之中,必多傷損之節,且王世孫邸下,全無所進,哭泣過度,臣等不勝萬萬憂慮。玆敢奉進粥一器,進御後,仍復勸進世孫宮,千萬伏望,敢啓。答曰,罔極。
藥房口傳達曰,遭此罔極之痛,必多傷損之節,而中宮殿·王世孫邸下哀毁,亦當如何?不勝憂迫之至,玆敢奉進粥飮,伏望抑哀强進,奉勸于中宮殿·世孫宮,以盡扶護之道,千萬伏望,敢達。答曰,罔極。
藥房口傳達曰,侍湯焦憂之餘,遽遭此罔極之痛,傷損必多。臣等不勝憂迫之至,玆敢奉進粥飮,抑哀强進,奉勸中宮殿·世子嬪宮,以盡扶護之道,千萬伏望,敢達。答曰,罔極。
藥房口傳達曰,臣等伏聞,邸下任情哭泣,全無所進,且伏念中宮殿·世子嬪宮,哀毁罔極,必多傷損,實不勝萬萬焦迫。玆敢奉進粥飮,抑哀勉進,仍爲奉勸於中宮殿·世子嬪宮,千萬伏望,敢達。答曰,知道。當仰勸于中宮殿·嬪宮矣。
以禮曹嗣位節目,以承言色口傳下令曰,如此罔極之中,何忍見之乎?還給。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等啓曰,皇天降割,臣民無祿,遭此崩天之慟,率普含生,奔走痛泣,如喪考妣。竊伏念我坤聖殿下,號擗痛冤,靡所止屆之中,亦必念及於國勢之綴旒,人情之遑急,而惟我王世孫邸下,睿德天縱,令聞夙彰,誕膺繼序之位,丕受遺大之托,宗祧磐泰之基,自今伊始,而沖齡嗣服,萬機至煩,亦豈非我坤聖夙夜憧憧,憂念無已者乎?謹稽列聖朝故事,東朝之垂簾聽政,徽規可援,宏模永貽,此正爲今日之所可仰述,大僚陳請,實是擧國之情。伏願深軫慈念,俯循群請,千萬顒祝,惶恐敢啓。中宮殿,以諺書答曰,臣民無祿,遭此崩坼之慟,未亡人之一縷苟全,極爲冥頑。此時豈可生聞如此不忍聞之言乎?惟望勿爲煩請焉。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等達曰,皇天降割,臣民無祿,大行大王,奄棄群臣,率普號籲,靡所因極,以邸下出天之孝,皇皇罔極,曷有窮已?第伏念四百年宗社之托,億兆民顒望之情,亶係我邸下一身,則名位早定,大統克承,寧容一日蹔緩,而卽伏見該曹儀註節目有還下之令,伏未知號擗之過度,猶不諒典禮之至重耶?繼序承統,踐位行禮,自是帝王之大孝。惟願邸下,少抑哀痛之懷,勉循群下之情,亟賜允從,無或踰日,不勝幸甚,惶恐敢達。答曰,天地罔極,此何言也?
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官啓曰,皇穹不弔,降割我邦家,大行大王,奄棄臣民,遽爾禮陟,籲天無階。率土含恤,尙賴我儲宮邸下,聖質夙著於岐嶷,睿學方懋於將就,宗祧有托,殿宮有賴。第伏念沖齡嗣服,萬幾至煩,凡係民生休戚,軍國事務,非有所閱歷,亦無以獨裁,此實八域人心波盪靡定之時也。歷數往牒,未有如今日國勢之岌嶪者,苟非考之以前代盛典,稽之以我家故事,亟定裘冕之儀,簾帷之擧,則恐無以慰祖宗陟降之靈,答兆庶顒仰之情。況我貞熹·貞純兩聖母,所不得不勉許而不容不俯施者,以今較昔,其安危難易之間,不啻十倍?惟我坤聖殿下,化育群生三十餘年,配乾之德,雖不出於閨闥,正家之化,固已洽於邦國,保佑我文孫,丕膺介福,則寧不爲之掩抑而式遵之乎?苟非然者,臣等不敢以無稽之言,仰瀆於崩迫呼擗之中。伏願誕降明諭,撰進儀節,千萬幸甚。答曰,臣民無祿,遭崩坼之慟,未亡人之一縷苟全,極爲冥頑。此時何忍生而聞此不忍聞之言乎?望勿煩請。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官達曰,皇穹不弔,我大行大王,奄棄臣民,率土含生,奔走呼號,無所依歸。仰惟我邸下,方在沖年,遽纏罔極之痛,皇皇靡逮,當復如何?顧今四百年祖宗丕緖,傳在邸下,億萬人生靈係托,亦惟在邸下,而國不可一日無君。自古賢君哲辟,每當繼嗣之際,雖哀遑號擗之中,未始不隨卽勉從,我朝已行之例亦然,而今有節目還下之擧,臣等聚首相顧,不勝罔措之至。臣等非不知睿孝出天,當此之時,有不忍踐位行禮,而天位不可暫曠,民心無所維係,我邸下,獨不念及於此乎?嗚呼,歲在庚申,我大行大王,亦以沖眇之年,黼裳登阼,勉循群請,今我邸下,若以大行大王之心爲心,則臣等之言,其必有槪於睿衷矣。玆敢相率仰籲,不避煩猥,所進嗣位節目,卽賜達下,以副臣民之望焉。臣等謹稽國朝彝典,方以垂簾故事,仰請于我慈殿,亦願仰稟慈旨,俯循庭籲焉。惶恐,敢達。答曰,罔極之時,有不可聽,垂簾之典,小子亦切望焉。
吳致愚,以備邊司言達曰,摠戎使申絅所患風眩疝症,見方添劇云。此時將兵之任,有難强責其摠察,今姑許遞,何如?令曰,依。
吳致愚達曰,摠戎使申絅許遞事,令下矣。將兵之任,不可一刻無摠察之人,何以爲之?敢稟。令曰,禁將兼察。
又達曰,摠戎使,禁將兼察事,令下矣。兼察摠戎使李鐵求,卽爲牌招聽令敎,何如?令曰,依。
備邊司,摠戎使朴周壽·柳相亮·李惟秀。
以摠戎使望筒,令于吳致愚曰,以末望爲之。
兵曹,摠戎使單李惟秀。
吳致愚達曰,新除授摠戎使李惟秀,卽爲牌招,密符及令諭書,傳授,何如?令曰,依。
又達曰,御營大將李惟秀,移拜摠戎使矣。將兵之任,不可一刻無摠察之人,何以爲之?敢稟。令曰,禁將兼察。
又達曰,御營大將,禁將兼察事,令下矣。兼察御營大將李鐵求,卽爲牌招聽令敎,何如?令曰,依。
備邊司,御營大將趙萬永·柳相亮·金逌根。
以御營大將望筒,令于吳致愚曰,以末望爲之。
吳致愚達曰,新除授御營大將金逌根,卽爲牌招,傳授命召,何如?令曰,依。
中宮殿,以司謁口傳下敎曰,襲歛時訓將入參。
吏曹,摠護使單左議政洪奭周,殯殿都監提調三單金逌根·金在昌·朴周壽,郞廳六單趙然大·李源明·任泰濬·吳基默·金愼根·鄭在容,國葬都監提調三單李止淵·鄭基善·金蘭淳,郞廳六單洪鍾英·李承憲·吳光默·金在星·李昌在·金大淵,山陵都監提調三單李勉昇·趙寅永·徐耕輔,郞廳八單沈啓錫·李奎秀·李羲碩·成載濩·李宅鉉·宋持行·李炳斗·尹致麟,魂殿參奉二單洪秉大·洪羲人。
吏曹,代奠官興完君是應,守陵官興寅君最應,梓宮上字書寫官金逌根,預差趙萬永,銘旌書寫官永明尉洪顯周,預差東寧尉金賢根。
吳致愚,以備邊司言達曰,卿宰·侍從罷散人竝敍用,仍令該曹,口傳付軍職,使之入參於哭班,何如?令曰,依。
兵曹口傳政事,大護軍洪命周,護軍任存常,副護軍趙秉常·李根友·沈英錫·閔泰鏞·韓益相,副司果徐有贊·白東奎·黃基安·李家淳·趙然春·柳幼麟·李遠翊·金相勉·朴熙輔·李仁承·成老鎭·林基洙·徐道裕,以上竝單付。
李穆淵,以殯殿都監摠護使意達曰,本都監都廳,副司果徐有贊差下,使之察任,何如?令曰,依。
又以殯殿都監摠護使意達曰,初銘旌書寫處所,每於殯殿近處爲之矣,今番則以何處爲之乎?敢稟。令曰,興政堂爲之。
又以殯殿都監摠護使意達曰,本都監監造官,前參奉李鼎翼·宋寅和,前守奉官金喬根差下,而時無職名,令該曹口傳付軍職,使之冠帶常仕,何如?令曰,依。
又以長生殿都提調提調意達曰,本殿郞廳三員,依前例稱以都廳,別工作監役官一員,稱以郞廳之意,敢達。令曰,知道。
金鼎集,以戶曹言達曰,大行大王昇遐,欑宮所入長生殿退板二立,依例取用之意,敢達。令曰,知道。
李穆淵,以禮曹言達曰,宗廟·景慕宮告由文,今當擧行,而謹稽大行朝宗廟祝式,則肅廟室以下,書以皇高曾祖考,今則眞宗室以下祝辭,書以皇高曾祖考,景慕宮祝辭,亦不可不稟定。書以皇叔高祖父,允合禮意,分付香室,依此擧行,何如?令曰,依。
又以禮曹言達曰,庚子·甲辰·丙申·庚申,襲具皆用翼善冠·衮龍袍,而喪禮補編襲具,亦如此載錄矣。今亦依此分付尙方之意,敢達。令曰,知道。
又以禮曹言達曰,黼殺,依庚子·甲辰·丙申·庚申已行之例及喪禮補編所載,用於襲時之意,敢達。令曰,知道。
又以禮曹言達曰,小斂時具環絰一節,載於喪禮補編受敎條,而儀註中,百官環絰,雖不區別載錄,在前國恤時,依受敎擧行矣。今番儀註中,百官環絰,一體磨鍊之意,敢達。令曰,知道。
又以禮曹言達曰,梓宮加漆時,不可無告由之擧,而屢次加漆,每告事由,實涉煩瀆,屢次加漆之由,竝入於初次告祝中,似爲合宜。依前例令藝文館,措辭撰出,亦令代奠官,因朝奠預告,何如?令曰,依。
又以禮曹言達曰,殯殿別薦新,依前例磨鍊,別單書入之意,敢達。令曰,知道。
又以禮曹言達曰,宗廟各陵殿宮園墓,卒哭前雖廢祭享,朔望焚香,不可停廢,依前例擧行之意,敢達。令曰,知道。
又以禮曹言達曰,宗廟薦新之物,殯殿一體封進事,已爲達下知委,而取考謄錄,則正月令早藿,二月令水芹·半乾雉·生蛤·生絡蹄·雀舌,三月令生訥魚,四月令烏賊魚,八月令鮒魚,九月令生雁·山葡萄·獼猴桃,十一月令生瓜魚·天鵝,十二月令秀魚·生兎等十六種,依英廟朝受敎除減,殯殿不爲薦獻矣。今亦依此磨鍊之意,敢達。令曰,知道。
又以禮曹言達曰,今此國恤,大中小祀,限卒哭前停止事,已爲入達,而慶基殿冬至祭香祝,本殿官員,前已陪往,今月十六日行永陵忌辰祭香祝,十四日行本陵忌辰祭受香時,都受陪往矣。知委本殿本陵官員,還爲陪奉上來,香室淨潔處燒火之意,分付,何如?令曰,依。
又以禮曹言達曰,卒哭前,只行社稷祭,凡干大中小祀,一倂停止事入達,行關諸道矣。當年及來乙未年春夏等各祭預送香祝幣,還爲上送,依前例香室淨潔處燒火事,分付之意,敢達。令曰,知道。
又以禮曹言達曰,大中小祀,限卒哭停止事,達下矣。各陵園墓忌辰,依朔望例焚香事,曾有定式,今亦依此擧行,何如?令曰,依。
又以禮曹言達曰,今此國恤時,百官衰絰所入,依前例令戶·兵曹,磨鍊題給,何如?令曰,依。
又以禮曹言達曰,自前國恤時,凡干公事,撥馬行會矣。今此國恤時,八道及四都知委公事,依前撥馬行會,何如?令曰,依。
又以禮曹言達曰,自前國恤三年內,凡進箋·陳賀,勿爲擧行,而各殿誕日及正朝冬至,百官只進表裏矣。今亦依此擧行之意,知委,何如?令曰,依。
又以禮曹言達曰,今此大喪,王世孫成服日節次,當爲磨鍊,而謹按禮記曾子問傳註以爲,齊衰以下,可因喪服而冠,斬衰不可,雜記有云,以喪冠者,雖三年之喪可也,先正臣金長生所著疑禮問解有曰,孔子曰,武王崩,成王年十三而嗣立,明年夏六月旣葬,冠而朝於祖。以此觀之,斬衰而冠,亦有據也。又按五禮通考冠禮條,盛氏世佐曰,冠頌云,古者,王世子雖幼,其卽位,則尊爲人君,人君治成人之事者,何冠之有?又云,君薨而世子主喪,是亦冠也。諸說不一,事體莫重,臣素昧禮意,不敢擅便,下詢大臣及館閣堂上·在外儒賢處之,何如?令曰,依。
又以禮曹言達曰,卽接司僕寺牒報,則今此國恤時,各殿宮輦輿及轎子·御馬·仗馬·寶馬鞍諸具各樣等物,裹以白綿布,已有前例,卽爲稟達擧行云。依前例擧行事,分付,何如?令曰,依。
應敎金羽根,校理徐念淳,副校理洪祐順,修撰洪鍾應·趙錫龜,副修撰吳取善·宋持養聯名箚曰,伏以,皇穹降割,我大行大王,奄棄臣民,八域含生,奔走號哭,靡所逮及。伏況睿孝出天,沖年㷀疚,哀慕罔極,尤當如何?臣等職忝邇列,竊不任痛冤崩迫之至。第伏念聖人之達孝,莫大乎踐位行禮,有國之常經,莫重於繼序嗣服,顧今日我東方億萬生靈所蘄望於邸下者,亶在乎早定大位,亟承丕基,克纘祖宗艱大之投,庸副臣庶愛戴之情,而卽伏見儀曹節目還給之敎,臣等聚首相顧,實不勝萬萬憂迫之忱。固仰我邸下所以靳允者,實出於哀遑罔極之中,不忍勉從之孝思,而獨不念宗廟社稷之重有托,百官萬民之望難遏耶?伏願邸下,亟賜允從,毋或踰時,千萬顒祝。取進止。答曰,如此罔極之時,此何言也?
令摠戎使李惟秀書。王世孫若曰,此何等時也?中宸聽鼙,我有爵縻之,北城授鉞。斯誠干城之重寄,須勉鈐轄之宏圖。惟卿,山西將門,海東名閥。內外營閫之歷試,聲績已多,忠勇鞱略之兼全,威望素著。自先朝委毗者蓋久,而今日眷注之彌隆。眷玆漢北一營,實是海東重鎭。北爲廣陵之猗角,連表裏而作保障,南撫隋城之豼貅,依險阻而藉威令。顧當百年升平之後,尤難三鎭節制之方。梵戶凋殘,簽補則老弱過半,餉儲虛耗,器械則朽鈍居多。苟非望實俱隆之人,誰任緩急可歸之地?玆授卿以摠戎使,卿其祗服寵命,勉恢良猷。修城壘而實倉厫,須盡備桑土之道,繕甲兵而明組練,益思壯鎖鑰之方。於戲,體予心腹之敷,勉卿爪牙之托。師中丈人吉也,綸誥纔宣,閫外將軍制之,旌彩頓變。故玆令示,想宜知悉。知製敎宋持養製進。
沐浴襲正時辰時,御床在會祥殿。時至,內侍設襲牀於帷內,宗戚之臣,盥手鋪褥席及枕,先置玉帶一,衮龍袍一,紵絲褡一,帖裏一次,羅圓領一,褡一,帖裏一次,紅紵絲圓領一,褡一,帖裏一,白綃裹肚一,白綃汗衫一,白綃袴二,一單袴白綃襪一雙於其上,凡九稱,雜用褡複,又以函盛網巾·代用雅靑紗,翼善冠·充耳二·幎目一·握手二·靴一雙,又以函盛錦冒黼殺,竝置于牀之東北。沐浴畢,內侍對擧牀,入置于浴牀之西,宗戚之臣,遷大行于其上,乃襲覆以衾,竝儀註。行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明,假注書申錫愚·曺錫亨,別兼春秋洪鍾應,記事官朴齊憲·徐憲淳·曺雲承·洪說謨,奉朝賀南公轍,領府事李相璜,領議政沈象奎,左議政洪奭周,右議政朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元·李嘉愚·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,禮曹判書金蘭淳,參判金道喜,大司憲宋冕載,大司諫朴宗琦,副校理洪祐順,說書李源庚,進詣靈牀前,以次入哭訖,退出。
大行大王初喪。
朝哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。晡哭後,中宮殿·世子嬪宮·世孫宮,內閣·政院·玉堂·藥房口傳問安。答曰,罔極。中宮殿·世孫宮,朝廷二品以上·六曹堂上·丙司長官·奉朝賀單子問安。答曰,罔極。小斂奠後,中宮殿·世子嬪宮·世孫宮,內閣·政院·玉堂·藥房單子問安。答曰,罔極。中宮殿·世孫宮,朝廷二品以上·六曹堂上·兩司長官·奉朝賀單子問安。答曰,罔極。
藥房口傳達曰,臣等伏聞,邸下任情哭泣,全無所進。且伏念中宮殿·世子嬪宮,哀毁罔極,必多傷損,實不勝萬萬焦迫,玆敢奉進粥飮。抑哀勉進,仍爲奉勸於中宮殿·世子嬪宮,千萬伏望,敢達。答曰,罔極。當仰勸於中宮殿·嬪宮矣。
藥房口傳達曰,臣等伏聞,邸下任情哭泣,全無所進。且伏念中宮殿·世子嬪宮,哀毁罔極,必多傷損,實不勝萬萬焦迫,玆敢奉進湯元糜粥。抑哀勉進,仍爲奉勸於中宮殿·世子嬪宮,千萬伏望,敢達。答曰,罔極。當仰勸于中宮殿·嬪宮矣。
沈象奎達曰,今日小斂,時原任大臣·閣臣·承旨·禮曹三堂上,工曹判書·兩司長官·玉堂·春坊各一員,依例入參,何如?令曰,依。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官啓曰,臣等相率庭籲,涕泣而陳之,及奉批諭,涕泣而讀之,嗚咽而不能成聲。當天地崩坼之慟,抑上下震剝之情,忍聒於不忍聞之時,忍承此何忍聞之敎?天乎冤矣,胸塡臆塞,恨不能溘然而無知也。臣等之課日盈庭,泣請而不知止者,是豈可已而不已哉?我慈聖殿下,試看今日此何等時也?國勢之綴旒,茫無涯畔,人心之波蘯,靡所維繫,蕩舟朽索,未足爲諭,幸賴离明繼照,睿知天縱,宗社有托,朝野延頸,此誠我祖宗深仁積慶,用綏我萬億年丕基。而第念藐玆沖年,丕承艱大,臣等入而瞻㷀㷀之容,出而懷岌岌之憂,聚首號泣,罔知攸措。以我慈聖止慈之衷,誠一念之,想必惻然而哀矜,惕然而驚懼也。況今臣等之所請,卽歷代之彝典,我朝之故事?臣等雖不敢遠引而歷陳,尙記庚申,宛如昨日,我大行大王,睿德夙彰於中外,寶齡已過於就傅,而貞純聖母,猶憂萬機之至繁,勉循群下之齊籲,垂簾同聽,國以賴安。今我儲宮邸下,聰明亹聞,同符昔日,而寶齡尙少於先王踐位之年,又三歲矣。此豈我慈聖殿下,任情縱哀,不顧宗社臣民之大計,粹穆淵懿,深拱長秋之時乎?玆又以擧國之同情,申控滿廷之哀籲。伏願勉回慈心,淵然深思,特降明諭,亟循彝章,是臣等區區泣血之祝。惶恐敢啓。中宮殿,以諺書答曰,昨日以前,朝廷未盡相諒未亡人之情事,依據國朝故事,以如此之事煩請,或可謂無怪,而昨日以後,似可相諒未亡人之情事。天地間窮毒冥頑之人,更有如未亡人乎?一息尙存者,悲冤慙痛,罔極罔極。今日又以此言强迫,殆所望於朝廷之外也。世孫雖沖年,天姿英明,任宗社神人之托,外而大臣盡心協輔,則國家大事,非一婦人之所知。今此攀擗罔極之中,以不忍聞之言,逐日煩請,以助此時未亡人之情事,實欲溘然無知矣。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官達曰,臣等敢將擧國同聲之請,仰干號擗罔極之中,冀遵彝典,亟降兪音,及承口傳之敎,又有還下之命,臣等相顧愕貽,益不勝焦遑抑塞之至。嗚呼,我邸下,沖齡位儲,令聞夙彰,幸奉萬年怡愉之樂,奄遭一日崩坼之痛,孝思皇皇,靡所逮及。昨於奉慰之次,仰瞻深墨之容,臣等豈忍於此時,爲此屢瀆之擧,而臣等之請,卽一日不可遲不容已之言也。誠以帝王之孝,異於匹庶,承宗社無疆之統,係億兆願戴之望,踐位行禮,著於禮經,繼志述事,載在聖傳,此所以爲達孝而垂法於後世也。邸下誠宜仰體經訓,俯循群情,使岌嶪之國勢,轉爲鞏固,波蘯之人心,得所底定,而奈之何任情哀毁,一向牽拒,是豈環海含生之所以蘄嚮於邸下者乎?伏況慈殿垂簾之典,卽今日莫大之擧,邸下所以亟許於常禮者,乃所以仰勉於慈殿者。玆又不避瀆擾,相率更籲,伏願邸下,亟回睿念,勉抑至情,克遵帝王之達孝,以副臣民之顒望焉。惶恐敢達。答曰,罔極之中,何忍爲答?垂簾之典,小子亦方顒祝耳。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等啓曰,臣等之合辭仰請,卽宋朝之已例,我家之故事也,而惟我坤聖殿下,尙靳允兪,臣等之惶悶抑塞,當復如何?嗚呼,皇天不弔,降此大割,四百年宗社,凜如綴旒,安危之幾,間不容髮。惟我坤聖,保祐我王世孫,同聽民國之機務,乃所以仰承大行大王裕後之圖投艱之業,而過循撝謙之小節,尙稽按例之彝典,是豈臣等之所仰望哉?伏願更加三思,亟降一兪,以幸國事,以副輿情焉。惶恐敢啓。中宮殿,以諺書答曰,已諭於庭啓,同覽焉。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等達曰,臣等雖甚愚迷,豈敢更爲不忍聞之說,重慼我邸下今日孝思也哉?嗚呼,哀慼至情也,繼序大禮也,夏·周行之,以成歷代之彝典,惟其崩迫號慕之中,終必强而循之,誠以天位不可以暫曠,群情不可以終拂故也。告廟之禮,嗣位之儀,不可不預加講究,而節目還下,兪音愈邈,臣等衷情抑塞,玆敢泣血更請。伏乞邸下,深思帝王之孝,允副臣庶之望,千萬幸甚。惶恐敢達。答曰,罔極之中,何爲屢煩乎?
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官啓曰,嗚呼,臣等今日之請,惟我坤聖,何忍而不賜允從也。臣等俱以大行大王遺臣,事我坤聖如母,値此天地罔極之日,我坤聖今日情事之銜恤茹慟,臣等非不仰揣也。昨下批旨之哀痛惻怛,臣等非不仰認也,猶且相率庭籲,至再至三者,是豈可已而不已也乎?竊以祖宗朝四百年積累之業,大行大王三十年艱大之投,凜如綴旒,若無止屆。世孫宮邸下,睿質天成,令聞夙彰,而時猶沖齡,㷀㷀在疚。嗚呼,是誠何等時也?大行大王孔邇之靈,其將眷顧於斯,悶恤於斯,恩勤保祐之托,豈不深有望於我坤聖乎?惟我坤聖,若以大行大王之心爲心,則何忍於今日臣等之請,一向靳兪乎?玆敢不避屢聒,涕泣而陳之。伏願抑今日罔涯之慟,循國朝已行之禮,亟賜允從,誕降明旨,俾我世孫宮邸下,有所依賴,恃以無憂,則將見幾危之國勢,復奠於泰山磐石之安矣。千萬顒祝。惶恐敢啓。中宮殿,以諺書答曰,如此罔極之時,連以不忍聞之言,一向强迫,益恨未亡人之命途奇險,無可答之辭矣。
奉朝賀南公轍,領府事李相璜,領議政沈象奎,左議政洪奭周,右議政朴宗薰,率百官達曰,帝王之孝,不如匹庶同,必踐其位繼其志,然後始謂之孝。今臣等所請之位,卽大行大王所踐之位也,所請之事,亦大行大王已行之事,則在今我邸下,踐大行大王所踐之位,行大行大王已行之事,可謂善繼善述。而邸下獨不念及於宗社之至重,猶靳於踐行之常例,至有節目還下之擧,臣等益不勝抑塞失圖之至。仰惟邸下,以出天之孝,遭罔涯之痛,國勢之岌嶪,生靈之靡托,有未及暇恤,而哀遑罔極,邸下之私情也,億兆係望,宗社之大計也,苟非然者,臣等何忍於哀痛靡及之中,一請再請,不知止也哉?玆敢不避瀆擾,相率更籲。伏乞念天位之不可暫曠,愍群情之不可終拂,勉抑至哀,俯循輿情,千萬顒祝。惶恐敢達。答曰,罔極之中,連見不忍聞之言,尤爲罔極。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等啓曰,臣等之所以申懇仰籲者,卽是在古之成典,我朝之徽規也。歷日顒祝,兪音尙靳,臣等之悶鬱抑塞,當復如何?見今國勢岌嶪,民心波蕩,若涉大海,茫無涯畔,一分維繫之道,亶在於坤聖殿下,勉抑至哀,深軫大圖,推慈覆之仁,垂化育之德,庇佑我沖人,同聽機務也。祖宗之鑑臨在此,臣民之顒仰在此,文孫之翊扶在此,大行王之顧托在此,豈可以崩迫之情,一向撝謙,以致大禮之遲延哉?伏乞亟賜兪音,以副群情,千萬顒祝。惶恐敢啓。中宮殿,以諺書答曰,已諭於大臣矣。
行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明等達曰,臣等所以懇懇仰請於邸下者,是豈臣等之私言也哉?卽擧國共公之情,萬世不易之典,而我祖宗克繼克述之成憲也。天位不可一時暫曠,民心不可一日無繫,而睿聽愈邈,兪音尙靳,小大皇皇,靡所底屆,此豈大行大王憑几付畀之意哉?雖在號擗哀慕之中,若一念及於此,則亦必惕然警動,不待臣等之屢懇也。伏乞亟賜勉許,以副兆庶至切之願,以慰宗社至重之托,千萬顒祝。惶恐敢達。答曰,屢見不忍聞之言,尤爲罔極。
中宮殿,以承傳色口傳下敎曰,明日靈床移奉門路,以廣達門爲之。
宗簿寺殯殿享官八望,永明尉洪顯周·東寧尉金賢根·昌寧尉金炳疇·行工曹判書金逌根·行大護軍朴周壽·興完君是應·行護軍朴岐壽·行護軍金基常。
吏曹,殯殿移奉時,奉神帛函官朴周壽,對擧官金道喜·趙斗淳,奉銘旌官金陽淳,奉趺官徐念淳·金箕晩,奉誥命官吳取善·徐憲淳,奉誥命床官李在臣·崔琠,奉素蓋官李奎秀·李載信,奉趺官尹泰兢·吳光默,奉素扇官李源明·權思喆,奉趺官尹審求·李學鉉,奉香爐官宋持行,奉香盒官李胤愚,奉香床官成載濩·洪秉箕,奉奠官趙載永·李羲碩,奉奠床官金在成·李應淵·尹行定·金來淳,奉靈官韓羲新·洪弼周。
兵曹口傳政事,副司勇李鼎翼·宋寅和·金喬根,以上竝單付。
李穆淵,以殯殿都監摠護使意達曰,梓宮奉入時,權安處所,先爲稟定,然後當爲擧行,而取考丙申謄錄,則因下令,崇政殿內設幄次擧行矣。今番則何以爲之乎?敢稟。令曰,慶善堂爲之。
又以殯殿都監摠護使意達曰,殯殿以長樂殿爲之事,令下矣。本都監處所,當以殯殿近處稟定,而延光門外,無外司可合處。內雖有可接處,自下不敢擅便,何以爲之乎?敢稟。令曰,以重光院爲之。
又以殯殿都監摠護使意達曰,在前國恤時,奉常寺·內贍寺·內資寺造果廳,排設於闕內,而取考丙申謄錄,則奉常寺造果廳,設於局出身廳,內贍寺·內資寺,則設於忠壯衛廳矣。今番依此擧行,何如?令曰,依。
原任提學南公轍·沈象奎·洪奭周·朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元,檢校直閣徐萬淳,原任直閣李嘉愚,檢校直閣李景在,原任直閣金鼎集·吳取善,原任待敎李憲瑋,檢校待敎金興根·趙斗淳·金學性,聯名箚曰,伏以,皇穹不弔,我東方大行大王,違豫未久,奄棄臣民,凡有血氣之倫,孰不奔走呼號?如不欲生,而臣等俱忝邇密,偏蒙異渥,遽纏攀髯之慟,祗切蓐蟻之願,而顧今喉院·玉署之箚達,滿庭諸臣之號籲,卽以嗣位節目還下事也。臣等亦隨班聯之後,同聲仰陳,而兪音尙閟,群情抑塞,臣等玆又別具文字,仰控微懇焉。嗚呼,此誠何等時也?天位不可暫曠,而今至三日之久,擧國臣民,恤恤焉遑遑焉靡所依歸,宗社之危,凜如一髮。邸下尙何靳持,而一以違咈衆情,力拒群言爲事哉?夫帝王之孝,異於匹庶,哭泣衰麻,猶屬細節,而上承祖宗之丕基,下副萬姓之蘄望,此乃孝之大者,以邸下聰明睿知之姿,獨不念及於斯乎?在廷之臣,方又以垂簾故事,仰請坤殿,而我邸下,必先從臣等之請,然後亦庶幾坤殿之開納,群情莫遏,微忱懇迫,玆敢不避瀆撓於哀遑之中。伏乞亟允所請,以副臣民之望焉。取進止。答曰,罔極之中,何忍聞此言也?
應敎金羽根,校理徐念淳,副校理洪祐順,修撰洪鍾應·趙錫龜,副修撰吳取善·宋持養聯名箚曰,伏以臣等,以一國同情之辭,有相率聯籲之擧,及承批旨,未蒙允兪,臣等相顧抑塞,聲淚俱逬。嗚呼,國勢之岌嶪,人心之遑急,此何等時也?殿宮之哀疚日深,而慰譬無辭,軍國之機務時急,而稟裁多滯,豈可以孝思之罔極,而不思抑哀循禮之道乎?天位不可暫曠,輿情不可終抑,伏願邸下,亟從群請,以慰宗社神人之望焉。仍伏念帝王家沖眇之年,嗣承丕位,厥有東朝垂簾聽政之擧,其宏謨徽規之監法於後世者,燦然具備。而雖以我朝言之,已例亦多,典憲自在,今日諸臣之相繼陳請,實是群情之不容已者也。伏願邸下,仰稟慈殿,亟循輿情,千萬顒祝。取進止。答曰,連見箚子,罔極而已。垂簾之典,方切顒望。
行大司憲宋冕載,行大司諫朴宗琦,執義趙萬協,持平李源益·洪在喆,正言尹滋耕·兪象煥聯名箚曰,伏以皇天,㧻喪我邦家,大行大王,奄棄臣民,百靈震盪,萬姓隕號。惟我邸下,沖齡含恤,哀慕罔極,小大奔遑,尤不勝痛冤崩迫之至。第伏念繼序嗣服,帝王之大孝也,踐位行禮,有國之常典也。顧今宗社之托,兆庶之望,亶在邸下一身,則雖於㷀疚攀擗之中,有不可不勉抑從制。而庭籲堂箚,尙未蒙兪,群情顒祝,轉益罔措,忱誠所迫,短章聯陳。伏願邸下,亟許群請,毋或踰時,千萬至祝。取進止。答曰,罔極之中,何忍爲答?
甲午十一月十五日辰時,御牀在會祥殿。摠護使洪奭周,右承旨李穆淵,假注書申錫愚,記事官曺雲承·洪說謨,詣靈狀前奉審訖,以次退出。
小斂正時未時,御牀在會祥殿。斂前二刻,宗戚之臣,盥手鋪褥席及枕,先鋪絞於其上,橫者三在下,縱者一在上,皆以白紡紬一幅,拆其兩端爲三,次鋪衾,次舖散衣,次鋪絳紗袍一襲,用綵緞畫珮玉,凡斂衣十九稱,皆用複衣·複衾。內侍對擧床,入置于大行床南,遷奠於靈座西南,宗戚之臣,乃遷大行于小斂床,先去枕而舒綃疊衣,以藉其首,仍卷兩端,以補兩肩空處,又卷衣夾其兩脛,取其方正,然後以餘衣掩之,左袵不紐,斂之以衾,而未結以絞,別覆以衾,內侍施屛,撤襲床,以上竝儀註。行都承旨權敦仁,左承旨南履懋,右承旨李穆淵,左副承旨吳致愚,右副承旨金鼎集,同副承旨柳致明,假注書申錫愚·曺錫亨,別兼春秋洪鍾應,記事官朴齊憲·徐憲淳·曺雲承·洪說謨,奉朝賀南公轍,領府事李相璜,領議政沈象奎,左議政洪奭周,右議政朴宗薰,原任直提學朴綺壽·趙寅永·鄭基善,原任直閣徐俊輔·李光文·朴永元·吳取善,檢校直閣徐萬淳·李景在,原任待敎李憲瑋,檢校待敎金興根·趙斗淳·金學性,工曹判書金逌根,禮曹判書金蘭淳,參判金道喜,參議李嘉愚,行大司憲宋冕載,行大司諫朴宗琦,校理徐念淳,弼善朴宗吉等,具布巾環絰,進詣靈床前,以次入哭訖,退出。
襲小斂衣襨,白貢緞赤衫,白貢緞奉只,白貢緞裏衣,白貢緞行纏,白貢緞足巾,藍緞腰帶,玉色緞端袵,玉色祧榴緞長衣襨,甫羅桃榴緞同衣襨,大紅雲紋緞龍袍,藍桃榴緞廣袖,草綠桃榴緞廣袖,藍萬壽紋緞氅衣付接,冒羅翼善冠樑次鴉靑合絲參戔雅靑紗網巾,幎帽,冒緞握手內拱紅員緞,充耳,玉帶表次大紅貢緞,內拱黑貢緞,珮玉大紅貢緞,靴黑貢緞白貢緞甲精具,赤舃紅貢緞,藍貢緞五囊內拱大紅貢緞,眞紅桃榴紋緞覆衾內拱白貢緞,絳紗袍常時進御件,佩玉,中單,紫的單襯衣,冒羅遠遊冠,大紅雲紋緞龍袍,藍雲紋緞加文刺,草綠桃榴緞快子付接,軍服一襲,大紅緞帖裏,大紅雲紋甲紗帖裏,緞夬子二件,大紅道袍,藍道袍,質殺,大紅緞褥。倒衣,大紅雲紋甲紗龍袍,大紅道袍三件,藍道袍三件,藍氅衣二件。
甲午十一月十五日申時,御牀在會祥殿。右承旨李穆淵,假注書申錫愚,記事官曺雲承·洪說謨,工曹判書金逌根,禮曹判書金蘭淳,戶曹判書李止淵,詣靈牀前,捲黼殺尺量奉審,長六尺二寸五分,上廣一尺七寸四分,下廣一尺四寸五分,高一尺一寸六分。尺量訖,諸臣以次退出。
