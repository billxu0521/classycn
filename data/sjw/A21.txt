上在昌慶宮。停常參·經筵。
上在昌慶宮。停常參·經筵。
上在昌慶宮。停常參·經筵。
答合啓曰,勿爲已甚之論。
答院曰,已諭。晉英及平昌郡守趙國賓事以上內記草
有政。吏批,以李䅘爲校理,徐祥履爲副校理,李袗爲修撰。經筵日記
上在昌慶宮。停常參·經筵。
藥房提調戶曹判書臣李溟,副提調行都承旨臣鄭太和啓曰,發春以來,日氣不調,寒威未解,伏未審此時,聖候調攝若何?臣等無任區區仰慮之至,敢來問安。答曰,與前一樣。內醫院日記
傳曰,史官二員待命,騎馬三匹立之。宗廟大祭及祭器新造等摘奸以上內記草
上在昌慶宮。停常參·經筵。
合啓。答曰,不允。
院啓。答曰,不允。
府啓。答曰,不允。下諭事,依啓。
兵曹粘連啓目。答曰,渠輩私相買賣之事,非朝廷所可預知,此狀啓勿施。
海嵩尉箚子。入啓。答曰,省箚具悉。馬官之事,出於不識事體,卿宜安心,勿爲待罪。
戶曹啓目。答曰,依允。咸鏡道農事,亦甚不實,依江原道例,勿爲出定。
傳曰,戶曹判書李溟,節用愛民,以副予望,其加一資,以表嘉悅之意。
備邊司草記。答曰,依啓。糧饌價,令該曹量宜題給。沈天民等事
大提學李植上疏。入啓。答曰,省疏具悉卿懇。卿其勿爲過慮,安心察任。
執義洪命一上疏。入啓。答曰,省疏具悉。爾其勿辭,調理察職。以上內下記草
上在昌慶宮。停常參·經筵。
玉堂箚子。入啓。答曰,毋庸强煩。
合啓。答曰,勿煩。
府啓。答曰,依啓。趙國賓事李晉英事,不允。
院啓。答曰,依啓。谷城縣監韓錠罷職事申祖禹推考,李晉英事,不允。
刑曹參判李時昉上疏。入啓。答曰,省疏具悉卿懇。卿其勿辭,安心察職。以上內下記草
備邊司啓辭,禮曹啓曰,云云事,傳敎矣。去十二月十五日及二十五日,東萊府使狀啓回啓時,文書,則照例爲之事,旣已蒙允矣。照例修答,則堂上郞廳,自當區別,此意更爲分付該曹,何如?傳曰,允。承文院謄錄
上在昌慶宮。停常參·經筵。
吏曹粘連啓目。答曰,依允。且四款中致祭一事,則以佛法設齋,副其所望,似或無妨,更設處之。倭事
合啓。答曰,不允。
府啓。答曰,不允。歲幣一事,當令該曹量處。勿出朝報
院啓。答曰,不允。申祖禹事,觀其緘辭而處之,未晩矣。以上內下記草
上在昌慶宮。停常參·經筵。
備邊司粘連啓目。答曰,依允。今後曉解淸語之人,勿爲差定。
備邊司粘連啓目。答曰,依允。其中若君處書契,致書於襁褓之兒,實涉無據,使臣等禮貌,有例之事,到今講定,極爲無謂,此兩款乙良,使之勿許。
合啓。答曰,勿煩。
府啓。答曰,依啓。臺諫出仕事李晉英事,不允。
院啓。答曰,不允。晉英及申祖禹事以上內下記草
上在昌慶宮。停常參·經筵。
僉知金俊元,子息成婚事,泰安地出去。
兵曹啓曰,訓鍊院官員褒貶等第,磨勘於本曹之後,本曹方爲褒貶,而今者,訓鍊都正李溭,出爲春川府使,而其代,未及差出,兼都正權希聖,病重,方在死生之中,只有知訓鍊具仁垕,而不得備員,未及等第,訓鍊院未褒貶之前,本曹亦不得褒貶,訓鍊都正,急急差出,使之卽爲褒貶事,都目大政之前,亦無爲政之擧,似當口傳差出,速令褒貶,而自本曹不敢啓請,何以爲之?敢稟。傳曰,依啓。
兵曹口傳政事,以黃履中爲訓鍊都正。
司諫金元立初度呈辭。入啓,給由。
執義洪命一初度呈辭。入啓,給由。
戶曹判書李溟上疏。大槪,冒陳危懇,乞收加資之命事。入啓。
院啓,臣等,將木川縣監申祖禹濫刑殺人之罪,累日論列,而尙未蒙允,臣等實未知聖意之所在也。無乃殿下,以臣等之論,爲泛然風聞而然耶?擅殺人命,是何等罪?苟有一毫之未詳,則何敢仰陳於聖聰之下?凡民有罪,尙不可擅殺,而況有孝行無罪之士族老人乎?鄭淵,素以孝行著聞,至於啓達復戶之人也。偶以洞契中遮日借用之事,與隣居土豪相詰,祖禹偏聽土豪之指囑,重用刑杖,以致殞命,鄭淵之子,累欲發狀,而爲祖禹所脅,持狀呈於刑曹,則刑曹諉以呈本道而却之,呈狀於憲府,則憲府亦如之矣。昨於臺廳,得聞憲官之言,則其時得見呈狀,則祖禹之事,極爲可駭,本府亦欲發論,而貴院先之,故停止云云。公論所在,據此可知,且頃日,按覈御史之行過本縣也,淵之子,擁馬首而呼訴,御史以爲非其職而揮却,覆盆之冤,尙未得暴白於天日之下,一道之人,莫不憤惋矣。今聞監司,方且定推官按治,而祖禹乃敢偃然在官,欲以土主之重,苟冀萬一之無事,其縱恣無恥之狀,極爲駭異,請亟命拿推。答曰,監司自當覈處,亦勿堅執。
昇平府院君金瑬上疏。大槪,乞遞內局提調之任事。入啓。以上朝報
合啓。答曰,所論過矣,更勿煩擾。
府啓。答曰,已諭,毋煩。以上內下記草
上在昌慶宮。停常參·經筵。
答昇平府院君金瑬疏曰,省疏具悉至懇。卿其勿爲固辭,安心調理。
吏曹啓目,粘連禮曹參判李植上疏云云。卒被遠役,久留絶塞,疾病之來,勢雖使然,若爲調治,則自可差復,少遲出仕,未爲不可,疏內啓辭,竝勿施,何如?啓依啓。
司諫金元立,執義洪命一再度呈辭。入啓。加給由。
答戶曹判書李溟疏曰,省疏具悉。卿六年勤勞,累蠲民役,卿之功勞,可謂重矣。今加一資,實非懋賞,宜勿控辭,安心行公。
持平趙全素,在外入來。
院啓,臣等,將木川縣監申祖禹濫刑殺人之罪,累日論列,而尙未蒙允,臣等實未知聖意之所在也。殿下,以臣等之論,爲泛然風聞而然耶?擅殺人命,是何等罪?苟有一毫之未詳,則何敢仰陳於聖聰之下?凡民有罪,尙不可擅殺,而況有孝行無罪之士族老人乎?鄭淵,素以孝行著聞,至於啓達復戶之人也。偶以洞契中遮日借用事,與隣居土豪相詰,祖禹偏聽土豪之指囑,重用刑杖,以致殞命,鄭淵之子,累欲發狀,而爲祖禹所脅,持狀呈於刑曹,則刑曹諉以呈本道而却之,呈狀於憲府,則憲府亦如之矣。昨於臺廳,得聞憲官之言,則曰,其時得見呈狀,則祖禹之事,極爲可駭,本府亦欲發論,而貴院先之,故停止云云。公論所在,據此可知,且頃日,按覈御史之行過本縣也。淵之子,擁馬首而號訴,御史以爲非其職而揮却,覆盆之冤,尙未得暴白於天日之下,一道之人,莫不憤腕,則祖禹之罪狀,不待本道之按覈,而有所輕重也。鄭淵,居家孝友,方伯啓聞,則明時之未及錄用,亦一欠事也。淵實無罪犯,而冤死於祖禹之手,此豈非痛惜者哉?祖禹身爲邑宰,擅殺無辜,揆諸國法,拿推亦輕,請加三思,亟賜一兪。答曰,已諭。以上朝報
兵曹粘連啓目。答曰,梟示警衆,似涉過重,更爲參酌處置。
合啓。答曰,勿煩。
府啓。答曰,不允。
備邊司草記。答曰,彦薄書啓,一依彦之例來呈,別無售其奸計之事矣。以上內下記草
承文院啓曰,以禮曹啓辭,今此通信使帶行員役,極擇與否,令各衙門書啓。傳曰,知道事,傳敎矣。本院寫字官中,朴崇賢·金義信,書法最爲精熟,人所共知,使臣方爲本院副提調,故自擇差定之意,敢啓。傳曰,知道。承文院謄錄
上在昌慶宮。停常參·經筵。
下直,仁同府使黃瀡。
判尹李時白,針灸出仕。
黃海道褒貶,黃州判官李景新,安岳郡守鄭時望,遂安郡守金應胤,信川郡守成台耉,文化縣令安天壽,殷栗縣監金壽海,中營將成台耉,右營將金應胤,以上中,海州牧使趙有道,白翎僉使辛宗述,許沙僉使邊以忠,以上下。
司諫金元立,執義洪命一三度呈辭。入啓。遞差。
院啓,申祖禹罪狀,聖明非不洞燭,而論列累日,兪音尙閟,竊未知聖意之所在也。祖禹居官數載,別無聲績可聞,而以洞契中相詰之事,偏聽一邊人指囑,擅殺無辜之孝子,其所犯如何也?淵之子,痛父冤死,累度呈狀,而刑曹退却,憲府退却,叩胸搥心,暴白無路,一道憤惋,公論益激,請申祖禹亟命拿推。答曰,不允。
工曹判書尹暉再疏。大槪,病勢危重,乞遞本職事。入啓。
左承旨金尙初度呈辭。入啓。給由,允下。
咸鏡監司書目,居山察訪擇差下送事。
江原監司書目,平海郡守朴尙俊失火,朝廷以處置事。
吏曹啓曰,臺諫有闕,政事,取稟。
合啓,李聖求事。入啓。答曰,勿爲堅執。
府院前啓,晉英事。入啓。答曰,須體至意,更勿煩瀆。
玉堂箚子。大槪,快從公論事。入啓。答曰,勿煩。以上朝報
兵曹粘連啓目。答曰,此事似有後弊,論賞安徐,所納皮物,使之還爲出給。內下記草
戶曹啓曰,兵曹啓辭云云,京糧犒饋等事,依前例,令該曹擧行之意,敢啓。傳曰,依啓事,傳敎矣。下道農軍之替赴龍灣也,曾無自京犒饋之規,只給米四升,助其行資而送之,及其錦州交替軍之往來,始爲犒饋,慰悅其心,農軍亦有參饋之時,今者,農軍之去,只留義州使喚,別無從軍之事,牛酒從饋,似爲過矣。此非惜其小費而言之,戰卒農軍,自有區別,農軍,從前只爲兵曹點考送之,而今之備邊司·兵·戶曹堂上,設席於慕華館以送,事體重大,不可無分等之擧,略備及乾肉以饋,依前兵曹點考以送,似爲宜當,敢此仰稟。傳曰,依啓。武備司謄錄
承文院啓曰,以禮曹通信使帶行員役單子。傳曰,通信使員役,極擇差出乎事,傳敎矣。今此員役,乃使所帶去之事,故極擇與否,問于使臣,則使臣亦云,各衙門差出之事,臣曹亦未能詳知,而畫員金旺,則非但丙子年往還,亦是彼中所要之人故差定,而其他員役,極擇與否,令各衙門書啓之意,敢啓。傳曰,知道。承文院謄錄
上在昌慶宮。停常參·經筵。
答工曹判書尹暉疏曰,省疏具悉。卿其勿辭,安心調理。
全羅監司書目,沃溝縣監金知,因人稱念,亂杖老人,終至自縊,爲先罷黜事。
忠淸監司書目,泰安染病大熾,死亡幾至於數百餘人,田稅決難督捧事。
國忌齋戒,以兩司所啓,姑停。
兵曹啓目,粘連全羅監司狀啓云云,前兵使金軆乾,凡有軍政,馳報本曹,乃是法例,不有本兵,每事一不報知,其爲驕橫無忌,不識事體之狀,極爲可駭,罪杖八十收贖,奪告身三等。啓依允。
左承旨金尙再度呈辭,留政院。
黃海監司書目,安岳郡守鄭時望,病重罷黜事。以上朝報
戶曹草記。答曰,知道。黑段價,加磨鍊給之,可也。
備邊司草記。答曰,恐動與否,非所當論,査出一事,勿爲施行爲乎矣。其子德成等入送事,及依法科斷乙良,依回啓施行。李生事以上內下記草
上在昌慶宮。停常參·經筵。
左副承旨洪憲上疏。大槪,落馬重傷,乞遞職名事,以國忌,留政院。
禮曹判書南以雄初度呈辭,以國忌,留政院。以上朝報
上在昌慶宮。停常參·經筵。
注書李奎老上疏。大槪,陳情乞遞事。入啓。
藥房副提調行都承旨鄭太和啓曰,伏未審近日聖候,何如?雨餘春寒,猶未解嚴,日氣不和,恐妨調攝,臣不勝區區仰慮之至,敢此問安。答曰,與前一樣。
校理徐祥履,堤川地病親,呈辭。入啓。給由,當日出去。
右副賓客李昭漢上疏。大槪,請於未行之前,往掃父母塋域事。入啓。
左承旨金尙再度呈辭。入啓。加給由。
議政府右議政同姓八寸弟,前正言沈世鐸身死,服制已行四日,出仕,何如?啓依所啓施行。
兵曹副司果沈世鐸,今月十二日身死,曾經臺侍。啓別致賻。
傳曰,政事,明日爲之。
禮曹判書南以雄初度呈辭。入啓。傳曰,調理出仕。
注書李奎老上疏,啓下吏曹。
答右副賓客李昭漢疏曰,給由。
京畿監司書目,麻田呈,以大司憲兪伯曾辭職上疏上送事。又書目,楊州牧使李浣善治,抱川縣監李澬,平丘察訪朴雴,盡心奉職事。
院啓請,申祖禹亟命拿推。措辭見上答曰,不允。
右副承旨宋時吉上疏。大槪,病重乞遞事。入啓。
答左副承旨洪憲疏曰,省疏具悉。爾其勿辭,調理察職。
答大司憲兪伯曾疏曰,遞差。以上朝報
備邊司草記。答曰,依允。趙宗立乙良,恤典擧行,使之依他例給馬。
工曹草記。答曰,依啓。監官色吏,亦令推考。匠人價布,不爲上納事
兵曹啓目粘連。答曰,疏辭不無所見,其中功重者乙良,勿爲泛然塡差。
合啓。答曰,勿煩。
府啓。答曰,不允。以上內下記草
上在昌慶宮。停常參·經筵。
卯時,日暈兩珥。未時申時,日暈左珥。夜一更,月暈,白雲一道如氣,起自東方,直指天中,長可三四丈,廣可尺許,良久乃滅。自三更至五更,月暈。
校理李䅘,白川郡病親呈辭。給由,當日出去。
答右副承旨宋時吉疏曰,省疏具悉。爾其勿辭,調理察職。
持平姜瑜初度呈辭。入啓。給由。
左承旨金尙三度呈辭。入啓。遞差。
正言金泰基上疏。大槪,病重冒死乞遞事。入啓。答曰,遞差。
戶曹參判沈詻,同姓七寸姪,前正言沈世鐸身死,服制已行四日,出仕,何如?啓依所啓施行。
玉堂箚子。大槪,快從公論事。入啓。答曰,勿煩。
院啓,請申祖禹亟命拿推。措辭見上答曰,不允。
吏曹啓目,粘連注書李奎老上疏云云。褒貶等第,本院必商量而爲之,邇來論議,雖不能知,而不可以此至於控辭,使之行公,何如?啓依允。
經筵廳侍讀官沈東龜,同姓八寸弟副司果沈世鐸,身死,服制已行四日,出仕,何如?啓依所啓施行。
戶曹啓曰,以戶曹江原監司杆城數家失火燒死事狀啓,傳曰,今此狀啓啓下時,以恤典擧行爲敎矣。今此回啓內恤典事,何不擧論耶?問啓事,傳敎矣。臣等,以江原監司狀啓回啓之時,伏念聖上惻怛之意,每有燒死人恤典之擧,而今無別敎,以爲致慮,而不敢煩稟,卽爲査覈,則其夜郞廳捧承傳,飭令待令書吏,使之回告,待令書吏,只傳下該曹元狀啓,而恤典備忘記,落漏不傳,極爲驚駭,臣等常時旣不能檢飭下吏輩,而及其回啓之時,未得覺察,矇然循例以啓,臣等之罪也。不勝惶恐,元啓目付標以入,郞廳雖夜深,不能親傳之失,在所難免,請推考,待令書吏韓海龍,令該曹囚禁推問,依法治罪,何如?傳曰,依允。郞廳,先罷後推。
戶曹郞廳應罷,佐郞李斗瞻。
合啓,李聖求事。入啓。答曰,勿煩。
府院前啓,晉英事。入啓。答曰,不允。以上朝報
兵曹啓曰,全羅道先運農軍二百名·將官二員·領將一員,率來逢點於慕華館,則軍人容貌年歲疤記,不至違誤,所持器具,則人持鎌子各一,斧子二人竝一介,則其數一百介,炊飯銅器一隊,各持一器,則十八隊竝十八也。所持器物,無一欠缺,以此犒饋後,仍爲發送,而其中礪山農軍盧龍福云者,中路得病,艱難負持到此,勢不得已一時發送,卽招止接主人,使之保護調治,姑待差病,追後入送之意,敢啓。傳曰,知道。武備司謄錄
備邊司啓目粘連。答曰,依允。此老,予更欲相見,使之遞任後上來。江華留守事內下記草
有政。吏批,以沈東龜爲執義。經筵日記
上在昌慶宮。停常參·經筵。
夜自一更至四更,月暈。
吏曹啓曰,前伊川縣監李憕,前海州牧使權晛,前朔州府使申景濂,前碧潼郡守朴順男,俱以堂上官,去辛巳年秋冬等褒貶時居下,已滿一年,依法典敍用,何如?傳曰,依啓。
政院啓曰,注書李奎老上疏,該曹旣以行公回啓,則所當卽來察任,而累度催促,不爲入來,又呈辭單,極爲非矣。請從重推考,一邊更加催督,而今日日勢已暮,慮有闕省記之弊,注書李俊耉,可以代行,亦有式暇,勢難仕進,假注書姜鎬,不得已入直察任之意,敢啓。傳曰,依啓。
持平姜瑜再度呈辭。入啓。加給由。
刑曹判書元斗杓上疏。大槪,冒萬死陳情事。入啓。
懷恩君德仁初度呈辭。入啓。給由。
院啓,請申祖禹亟命拿推。措語見上答曰,不允。
吏曹啓曰,來二十一日,都目政事爲之之意,敢啓。以上朝報
承文院草記。答曰,令大提學製進。
吏曹啓目粘連。答曰,旣無前規,且涉猥濫爲在果,必欲論賞,則量宜除職。
合啓。答曰,勿煩。
府啓。答曰,不允。以上內下記草
承文院啓曰,禮曹啓辭,日光山社堂祭文,令承文院撰出事啓下分付矣。自前表箋祭文等作,分排藝文館製進,本院則無前規,事體未安,依舊例,令藝文館分排宜當,敢啓。傳曰,知道。承文院謄錄
上在昌慶宮。停常參·經筵。
未時申時,日暈有冠,色內赤外靑。初更下雨。夜一更,艮東方西南方,有氣如火光。
兵曹褒貶,部將崔重顯·崔嶰·文益晙·黃五穎,守門將鄭繕,習讀田應龍,訓鍊奉事朴忠男·李之華·全昌龍·李生·金繼男·韓素東·金德根·林潤福·黃進世·林齊彦·李得男·金愛奉·金文達·鄭繼生·金彦男·金戒云·池應立·金得希·金得明·金德男·池義立·卞希延·卞德龍·申大立·金迪·車得輿·禹夢男·徐億生·柳德男,以上中,訓鍊奉事李吉,江華監牧官李文菖,順天監牧官張受命,珍島監牧官尹莘生,海州監牧官朱厚載,咸興監牧官李萬齡,以上下。
傳曰,大提學命招。
謝恩,大提學李植。
持平姜瑜三度呈辭。入啓。遞差。
兵曹啓目,粘連江原監司狀啓云云。平海失火,沒數燒盡,郡守朴尙俊,爲先罷黜,監官等推考,何如?啓依允。朴尙俊乙良,姑先推考,以杜後弊。
政院啓曰,注書李奎老,累度催促,不爲入來,故昨已推考,而今日又呈辭單,不爲來仕,治罪其下人,更爲催促,則終不入來,設有不安於私分之事,朝家事體,至嚴且重,何敢一任己志?李奎老所爲,殊甚非矣。請更爲從重推考。注書李俊耉,則式暇不來,假注書姜鎬,則以應遞之人,直宿後出去,他無察任之員,令事變假注書柳志立,兼察入直之意,敢啓。傳曰,知道。李奎老罷職。
院啓,請申祖禹,亟命拿推。措辭見上永興,爲北路大都會,地望之重,非他邑之比,自前必用秩高文吏,不已則宿將之有聲望者爲之,新府使朴宗一,起身卑微,人物孱劣,旣無履歷,又無名稱,撫摩彈壓之責,不可望於此人,請命遞差。答曰,不允。朴宗一除授此任,未爲不可,勿復煩論。
謝恩,執義沈東龜,正言韓必明,昌林副正佾,刑曹正郞李䄗,佐郞申淯,居山察訪金雲長。以上朝報
禮曹啓目粘連。答曰,黃海道勿爲卜定,便近爲在兩南分定。鷹事
合啓。答曰,勿爲更煩。
府啓。答曰,不允。以上內下記草
上在昌慶宮。停常參·經筵。
吏曹啓目,粘連京畿監司書狀云云。楊州牧使李浣,居官善治之聲,傳播藉甚,誠如狀啓所云,而至於軍政,如是修明,闕額之充定,多至五百餘名,則此是畿邑守令所無之事是白在果,恩賞重典,自下不敢擅便,上裁,何如?啓熟馬一匹賜給。
傳曰,大提學李植,命招。
大司憲李行遠初度呈辭。入啓。傳曰,調理出仕。
判決事李民寏初度呈辭。入啓。傳曰,調理出仕。
政院啓曰,在前黃柑頒賜儒生製述科次時,大提學·提學同參,而以玉堂入直之員,爲對讀官例也,今則兩館提學,或未差或出外,大提學李植以爲,勢難獨爲科次云,何以爲之?傳曰,副提學命招,使之同參,似可也。
黃柑頒賜儒生製述科次時,對讀官一,望校理林㬍。
副提學金堉,命招詣闕。
懷恩君德仁再度呈辭。入啓。加給由。
刑曹判書元斗杓上疏,啓下吏曹。
院啓,請申祖禹亟命拿推。措辭見上聖批,以朴宗一除授永興,未爲不可爲敎,臣等竊未曉聖意所在,意者,宗一曾入山城,略有勞勩,殿下,欲施酬賞之典耶?一時將士,扈駕守堞,賢於宗一者,何限?未聞盡授雄府,獨於微末一賤孽,偏加恩私,以辱名器,豈不念將士之解體乎?宗一發身本末,言之可汚,臣等初不欲歷擧,以溷聖聽,今殿下,意其可人,有所愛惜,不得不略陳之,往在乙丑年間,宗一與若干無賴人,上變誣告權昐·閔仁佺等數十人,賴殿下聖明,獄事卽釋,無賴人皆反坐,而宗一倖免刑章,人皆痛憤,不意其因緣媒進,至玷仕版也。事在旣往,今不可追治其罪,而至於雄都彈壓之任,決不可濫授,請命遞差。答曰,不允。
司直趙絅,在外入來。
注書李奎老罷職,代以李光載爲假注書。
賓廳儒生科次,三上一人,三中二人,三下二人,封入後罷出。
以儒生科次,傳曰,進士金鉽,直赴殿試,之次生員金佐明,進士尹遇丁,竝直赴會試,生員趙龜錫,幼學沈儒行,各給一分。以上朝報
戶曹啓目粘連。答曰,今此啓聞,出於見欺,事涉率爾爲在果,姑令放送,使之依願備納,以杜後弊。
備邊司草記。答曰,此輩阿付淸譯,腰金頂玉,惟意所欲,國法若行,則泰慶輩,罪難容誅矣。
備邊司草記。答曰,監司則不許,而備局則惟恐稽遲,可謂泰山不如林放也。
合啓。答曰,旣是重罰,勿爲已甚之論。
府啓。答曰,不允。
備邊司啓目粘連。答曰,當初勿捧事行會不傳緣由,査出處置。以上內下記草
上在昌慶宮。停常參·經筵。
自昧爽,有霧氣。
謝恩,繕工參奉鄭雲翼,軍器參奉徐夢吉。
藥房提調戶曹判書臣李溟,副提調行都承旨臣鄭太和啓曰,春氣未舒,日候沈陰,伏未審此時,聖體調攝,若何?臣等無任仰慮之至,敢此問安。答曰,與前一樣。
司憲府啓本,副校理徐祥履,副應敎鄭知和等矣,本月初五日,無緣闕直,罪各杖八十贖,奪告身三等。啓功減一等。
傳曰,史官一員待命,騎馬三疋立之,外營內摘奸。
院啓,請申祖禹,亟命拿推。措語見上永興府使朴宗一,請命遞差。措辭見上答曰,依啓。申祖禹事,不允。
玉堂箚子。大槪,快從公論事。入啓。答曰,已諭于兩司矣。
合啓,李聖求事。答曰,已諭。
府院前啓,晉英事。入啓。答曰,不允。以上朝報
以義禁府都囚徒單子,傳曰,成汝穗·金凜等事,何至今不爲處決耶?問啓事,回啓曰,成汝穗·金凜等事,何至今不爲處決耶?問啓事,傳敎矣。成汝穗,公事判下之後,判義禁臣金自點,身病極重,不省人事者兩朔,及至出仕,病勢尙重,而成汝穗之事,非尋常泛然議啓之比,再三與郞廳親執詳査,而今纔考出矣。至於金凜公事,官家文書浩繁,而臣自點,昨又昏倒不省,未及査考之意,惶恐敢啓。傳曰,知道。
義禁府啓曰,巨濟定配罪人李玉同,南海定配罪人金孝生,珍島定配罪人劉今男等,自義州今已拿來,押去羅將二人發送之意,敢啓。傳曰依啓。以上義禁府謄錄
兵曹啓曰,全羅道後運農軍二百名,將官二員,領將一員,今日慕華館,一一逢點,軍人容貌年歲疤記,似無違誤,所持農軍器及各樣器物,亦無欠缺,犒饋後仍爲發送之意,敢啓。傳曰,知道。兵曹謄錄
上在昌慶宮。停常參·經筵。
巳時未時,日暈。自三更至五更,月暈。
答左議政申景禛箚曰,省箚具悉。予甚慮念,卿其勿爲控辭,安心調理。
忠淸監司書目,掌令姜栢年辭職上疏上送事。啓遞差。
忠淸監司書目,永春縣監李重國,處事乖方,奏御失宜,致有無前之變,罷黜事。
吏曹啓目,粘連刑曹判書元斗杓上疏云云。堂有七十九歲之母,疾病侵尋,餘日無幾,而家貧歲饑,不能營有滋味,人子至情,誠爲切迫,宜其欲伸至願於孝理之下,但近來在卿列之臣,不病則有故,無可任事者,緩急可恃之人,似難遠補州郡,今日事勢,有異於曩時,沈諿等乞郡,似不可援以爲例,伏惟上裁。啓依回啓施行爲乎矣。令該曹優給米布,以表優老之意。
院前啓,無城上所,姑停。
合啓,李聖求事。入啓。答曰,勿煩。
府前啓,晉英事。入啓。答曰,不允。以上朝報
都目政事爲之。
傳曰,守令極擇差出,前後有功勞人,竝爲擬望事,分付吏兵批。
備邊司啓目粘連。答曰,空名帖乙良,量減下送。以上內下記草
有政。吏批,以趙絅爲典翰,尹絳爲應敎,趙珩爲副校理,尹文擧爲修撰,李袗爲文學。經筵日記
以柳景緝爲輔德。吏批政事
上在昌慶宮。停常參·經筵。
卯時巳時,日暈兩珥,暈上有冠,暈下有履,色內赤外靑。白虹貫日。午時未時,日暈兩珥。虹氣乃滅。夜一二更,東方有氣,如火光。
下直,龍仁縣監李馨益。
懷恩君德仁三度呈辭。入啓。摠管遞差。
大司憲李行遠啓曰,臣以無似,猥蒙洪造,前後歷敭,無非忝竊,而只緣報答無路,惟以奔走顚仆爲期,未嘗虛辭飾讓,仰溷天聽,今臣所患眩暈黃疸之症,十年積痼,根柢已深,自歲前舊症添劇,調治浹月,未見少愈,意外新命,及於此際,冒昧請急,冀蒙恩遞,伏承調理出仕之命,臣誠惶恐,罔知所措,不得不扶曳出仕,雖緣病疾所祟,難免稽謝之失,請命遞斥臣職。答曰,勿辭。
政院啓曰,右副承旨洪鎬,時在慶尙道咸昌地,斯速上來,下諭,何如?傳曰,依啓。
兵曹判書金自點,吏曹判書李景曾初度呈辭。入啓。給由。
院前啓,無城上所,姑停。
禁府,前察訪成汝穗覈處事,上裁。啓分揀。
禁府啓曰,成汝穗分揀事,判下矣。放送之意,敢啓。傳曰,知道。
合啓,李聖求事。府前啓,晉英事。前輔德沈,不思致命之義,徒知自謀其身,人臣分義,到此掃地,其忘君負國,私便身圖之狀,甚可惡也。揆以王法,斷不可貸,吏曹回啓之時,矇然請遞,前后所爲,事甚無據,請沈削職遠竄,吏曹當該堂上郞廳,竝命推考事。入啓。元啓辭,勿出。
答合啓曰,勿煩。
答府曰,依啓。晉英事,不允。以上朝報
都目政事,仍爲之,申時,畢政。
兵曹草記。答曰,知道。另加詳察,俾無奸濫之弊。
內資提調全昌君啓辭。答曰,知道。當該官員備納之數,亦爲考啓。以上內下記草
上在昌慶宮。停常參·經筵。
掌令朴漪啓曰,臣之庸陋,無所比數,重以痼疾,分甘屛蟄,前后榮除,虛恩是懼,不圖寵擢,又列憲職,兢惶感激,無地自容,第大司憲臣李行遠,卽臣之同姓四寸妹夫也。法當相避,在下應遞,請命遞臣職名。答曰,勿辭,退待物論。
府啓,新除授持平宋浚吉,時在忠淸道懷德地,請斯速乘馹上來事,下諭。答曰,依啓。
院前啓,木川縣監申祖禹拿推事。緘答間,姑停。
昇平府院君金瑬三疏。大槪,乞遞內醫提調事。入啓。
工曹判書尹暉三疏。大槪,病勢未見痊可,亟遞職名事。入啓。
府啓,掌令朴漪,引嫌而退,揆之前例,在下當遞,請掌令朴漪遞差。答曰,依啓。
政院啓曰,忠勳府郞廳來言,春城君南以雄,自今月十五日,重得內傷外感之症,已過八日,尙未發表,熱勢極盛,精神昏憒,夜不交睫,全廢食飮云矣,敢啓。傳曰,遣內醫看病。
吏曹啓曰,臺諫有闕,政事,取稟。以上朝報
養和堂,備局堂上及右相,亦爲引見。
政院啓辭。答曰,當惕念焉。
合啓。答曰,毋庸堅執前啓。
玉堂箚子。大槪,快從公論事。入啓。答曰,已諭。以上內下記草
上在昌慶宮。停常參·經筵。
左道水運判官李奎望,漕運事出去。
答昇平府院君金瑬疏曰,省疏具悉卿懇。卿其勿爲固辭,安心調理。
判決事李民寏上疏。大槪,病勢甚重,決非旬月可差,亟罷臣職,以便公私事。入啓。
吏曹判書李景曾,兵曹判書金自點再度呈辭。入啓。加給由。
政院啓曰,新除授左承旨金霱,方在西路,請斯速上來事,下諭。傳曰,允。
弘文館啓曰,新除授修撰尹文擧,時在全羅道錦山地,經筵入番事緊,請斯速上來事,下諭。傳曰,依啓。
傳曰,史官一員待命,騎馬三匹立之。
答工曹判書尹暉疏曰,省疏具悉至懇。卿之所患,今雖如此,久久調理,則自可差復,卿體予意,勿爲固辭。仍傳曰,遣內醫看病。
義禁府內摘奸。
禁府,沈臨坡縣定配。啓。
院啓,伊川縣監辛慶英,人物孱劣,年紀衰耗,曾爲仁同府使時,政委下吏,徒事剝割,至於媚悅品官,擧措卑屈,南中之人,至今笑罵,峽中蘇殘之責,決不可付諸此人,請命遞差。驪州牧使李師聖,性本迂疏,少也猶不及人,況今年過七十,精力耗盡,尋常出入,亦必扶曳而行,其居官臨民可知,請命改差。答曰,辛慶英,別無大段所失,李師聖,必不至如是老病,竝勿爲煩論。
合啓,李聖求事。入啓。答曰,已諭。
府院前啓,李晉英事。入啓。答曰,不允。以上朝報
備邊司草記。答曰,依啓。瘦蹇之馬,只決杖,可也。
戶曹草記。答曰,知道。灸次亦爲磨鍊以送,此中飯僧一事,似爲難便,只送細苧木同,使之觀勢分給,可也。
戶曹草記。答曰,知道。依謄錄磨鍊,則必爲不足,加給以送。
內醫院草記。答曰,蔡得沂治罪後,仍爲入送。以上內下記草
上在昌慶宮。停常參·經筵。
午未酉時,日暈右珥。夜一二更,艮方有氣,如火光。三更,巽方有氣,如火光。
司憲府啓目粘連。答曰,以措辭過當之失,照律施行爲乎矣,色吏乙良,分揀。
合啓,李聖求事。入啓。答曰,更勿瀆擾。
府院前啓,李晉英依律處斷事。入啓。答曰,依啓。以上內下記草
義禁府啓曰,政院啓曰,領兵營將鄭漢驥,以前任統營虞侯時,密陽田稅覆設事,刑曹照律杖一百,告身盡行追奪,已爲允下,義禁府,發書吏,將爲拿來,而曾已辭朝,今望間將爲渡江,拿來決杖後還送乎?以他人差送乎,何以爲之?敢稟。傳曰,回還後施行,可也事,傳敎矣。鄭漢驥,旣已回還,決杖之意,敢啓。傳曰,遠戍異域,其勞可念,勿爲決杖,使之敍用。
又啓曰,傳敎矣。交替將士,已爲回還,向前南胤先,依前定配啓下,大靜配所發送之意,敢啓。傳曰,知道。
又啓曰,賊烓父晉英,當爲緣坐處絞,而旣已發送於配所,府郞廳急急發遣,所到處,令本官守令,眼同處絞之意,敢啓。傳曰,依啓。以上義禁府謄錄
答判決事李民寏疏曰,省疏具悉。爾其勿辭,調理察職。
都承旨鄭太和,掌令權濂初度呈辭。入啓。
右尹李厚源上疏。大槪,請收誤恩,以安微分事。入啓。
刑曹參議成時憲,同姓孫幼學成重祐身死,服制已行十日,出仕,何如?啓依所啓施行。
都承旨鄭太和初度呈辭。入啓。傳曰,調理出仕。
掌令權濂初度呈辭。入啓。給由。
院啓,聖批以驪州牧使李師聖,必不至如是老病爲敎,臣等竊惑焉。師聖之年迫八十,迂疎癃病之狀,朝紳之所共目睹,非可誣也。況今畿甸守令,非如前日之比,出站之擧,無歲無之,年富力强者,猶患難堪,豈可差遣老病之人,畢竟瘝僨職事,重貽迎送之弊乎?請勿留難,亟命遞差。聖批以伊川縣監辛慶英,別無所失爲敎,臣等竊惑焉。慶英曾爲守令,尸居其職,凡諸政令,一委奸吏之手,專以貪虐爲事,其他可笑可駭之狀,不一而足,南中之人,至今唾罵,而到今年紀衰耗,昏劣日甚,本縣累經匪人,將爲棄地,飢饉連年,流散相繼,則其蘇殘起弊之責,決不可付諸此人,請勿留難,亟命遞差。答曰,不允。
禁府,南胤先大靜縣定配。啓。以上朝報
上在昌慶宮。停常參·經筵。
辰巳申時,日暈。夜四更,黑雲一道如氣,起自坤方,直指巽方,長七八丈,廣尺許,漸移南方,良久乃滅。內下日記
藥房提調戶曹判書臣李溟,右承旨臣李俔啓曰,連日大風,寒威且緊,伏未審聖候調攝,近來若何?臣等,無任區區仰慮之至,敢此問安。答曰,與前無異。內醫院日記
合啓。答曰,勿煩。
院啓。答曰,依啓。驪州牧使遞差事辛慶英事,不允。
右尹李厚源上疏。入啓。答曰,省疏具悉。卿之才望,實合擢用,宜勿控辭,從速察職。
耆老堂上金瑬·洪瑞鳳·沈悅·金藎國·李慶全·李德泂·李溟·沈諿·尹毅立·尹暉等箚子。大槪,知事閔馨男年已八十,合有恩典,惶恐冒昧仰請事。入啓。以上內下記草
兵曹判書金自點三度呈辭。入啓。加給由。
正言李壽仁,在外入來。
吏曹判書李景曾三度呈辭。入啓。加給由。
經筵廳侍讀官林,同姓五寸叔幼學林得英妻柳氏身死,服制已行七日,出仕,何如?啓依所啓施行。
接伴使金南重,入來。
戶曹啓曰,凡傳敎·備忘,各司承受之規,郞廳親進政院,着名受之,卽傳於堂上,乃是金石之典也。頃者,因嶺東燒死人恤典擧行落漏之事,使之問啓事,纔下本曹,而政院啓辭有曰,其日招戶曹分付,而今此回啓,此一款,不爲擧論云者,不爲承受郞廳推考,待令書吏請罪者,事理當然,豈有他意於其間乎?今聞其郞廳之言,極其憤怒,多發怨言,聞者莫不爲駭,其所緘辭狼藉,以奸吏弄權本曹,搆誣爲言,誠未滿一哂,下吏所犯,頃已査覈,終至於嚴處,臣等雖無狀,寧有掩護之理,其無可辨,而大抵發明之辭以爲,其夜直宿本曹,而非渠所知事云。不爲進去,而書塡姓名於政院承傳簿,則是不過符同下吏之所致,而若無是事,則下吏潛圖暗受之罪,明白斥之,可也,而乃欲隱然傳受,有若自己親承者然,還給他書吏,使之傳致於堂上,渠以曹司郞廳,雖一日十度詣闕,他無推諉之處,至如夜則入直之官無之也。書吏所傳,未知謂何郞廳之所書,而旣不承受,又不親傳,渠有中間落漏,而使書吏傳之耶?蓋李斗瞻之意,希望其不擧郞廳,冀倖得免,而本曹欲顧護政院,獨不請推乎?其亦不思之甚矣。近來紀綱解弛,承傳親受之法,亦將廢墜,下吏向壁,郞廳不進,而恬不爲怪,不知不進爲罪,而反以不進,執爲發明之端,誠爲可痛,此而不爲嚴究,則此後承受之規永廢,本曹生事之患,有不可言,請待令書吏,更爲囚禁,以詐稱郞廳親進潛受承傳之罪,嚴推得情,依律定罪,以杜後弊,何如?傳曰,允。
院啓,辛慶英,不合臨民之狀,臣等備盡論列,而聖批一向牢拒,實未知聖意之所在也。伊川爲邑,介在峽中,飢饉連年,流散相繼,且累經匪人,無以收拾,此時邑宰,必得政先撫摩聲績素著之人,方可畀之,而慶英,曾任仁同,政委下吏,剝割無比,及其變亂之時,以右道營將,處事無形,監司啓罷,旣遞之後,因居境內,乞食於品官人民,嶺南之人,至今傳笑,已試無效之人,豈可又授殘邑,重困民生,貽害公家也?請辛慶英,亟命遞差。守令之職,以平易近民聽斷明決爲主,而老病疲殘之人,則自己筋力精神,已難收拾,況望其逐日坐衙,聽民呈訴,察其疾苦,勤其職事乎?是以,朝家之法,年過七十人,則勿爲差除守令者,蓋爲是也。李師聖,以文官通政,除拜畿甸相當之邑,別無罪逆,臣等之論執至此者,實出於不得不已。第師聖,今年七十五歲,眼暗已極,不能視字,兩耳全聾,在傍之人,必呼聲然後,纔得聽聞,衰耗至此,更何所爲?且在癸亥年間,爲義城縣令,以不能擧職,赴任未久,旋卽遞罷,雖在稍少之日,尙且如此,況今八十將迫之時乎?此時畿甸,公私赤立,公家責應,民生安集之責,決不可付諸此手,請李師聖,亟命遞差。批答見上
政院啓曰,伏見李斗瞻緘辭,則以政院不爲牌招,故不爲親受云。臣於十二日,直宿本院,闕門已閉,故出牌於門隙,招致郞廳,則自外書塡郞廳姓名於傳敎草之末端,臣初不覺渠之不爲親進,而該吏向壁也。今以戶曹草記觀之,則乃知符同下吏之所爲也。且斗瞻,其日上直本曹,而夜聞明火喧聒之聲,知其時急傳敎,則渠以上直之官,應爲親受,而堅臥不起,及其生事之後,反以不爲親受,爲自明之地,有若歸咎於本院之不爲牌招,其爲倖免之計,果爲可惡,近來紀綱,雖曰解弛,承傳親受之法,猶且不廢,而至於乘夜奸濫之習,不能檢飭之失,臣實當之,惶恐敢啓。傳曰,知道。以上朝報
上在昌慶宮。停常參·經筵。
夜四更,流星出北斗五星下,入天床星上,狀如拳,尾長二三尺許,色赤。五更,流星出北極星上,入艮方,狀如鉢,尾長三四尺許,色赤,光照地。
賓客李昭漢,入去瀋陽。以上內下記草
答耆老所堂上金瑬等箚曰,省箚具悉。箚陳之事,當令該曹施行焉。
掌令權濂三度呈辭。入啓。
左承旨金霱,入來。
禮曹啓曰,今月內,觀察使·節度使,當爲薦擧,而本曹判書臣南以雄,以病不得出仕,待判書出仕後,同議薦擧,何如?傳曰,依啓。
正言李壽仁上疏。大槪,冒陳忱悃,乞遞職名事。入啓。
玉堂箚子。大槪,快從公論事。入啓。
院前啓,伊川縣監辛慶英遞差事,停啓。
兵曹判書金自點箚子。大槪,病重乞遞事。入啓。
答玉堂箚曰,勿煩。
合啓,李聖求事。入啓。答曰,勿煩。以上朝報
上在昌慶宮。停常參·經筵。
申時酉時,日暈兩珥。夜一更,艮巽方,有氣如火光。五更,流星出貫索星下八角星上,狀如拳,尾長三四尺許,色赤。
卒延安府使韓會一家,遣中官致祭。以上內下日記
兵曹判書金自點箚子。入啓。答曰,省箚具悉至懇。卿之固辭至此,當勉副焉。
工曹草記。答曰,已造鞍子給送,無妨。日本入送事以上內下記草
答正言李壽仁疏曰,遞差。
掌令權濂三度呈辭。遞差。
溫陽郡守閔汝欽,差使員,還下去。
備邊司啓曰,慶業亡命,前所未有之變,嚴飭購捕,亦非一二番,而在逃四朔,尙未聞去向形止,大小外官,視之尋常,無意動念,據此可知矣。臣等,近因外方往來之人,詳細聞之,則跟尋一事,非但置之相忘之地,討捕差使員輩,出入隣邑之際,多發嘲侮之言,其在聞見,極爲駭愕,各道差使員,所當施之以重罰,使之警惕,而所聞眞的,亦未可必,姑令該道監司,一一摘發,推考啓聞,以懲其怠慢之習,八道監兵水使留守等,亦爲從重推考,何如?傳曰,允。
以正言李壽仁上疏。傳曰,今後如此猥濫之疏,勿爲捧入。
兵曹參判洪茂績初度呈辭。入啓。給由,允下。
兵曹啓目,粘連啓下云云。上番軍士,名雖宿衛,其實莫重苦役也。遠道上來,羸病相半,艱難逢點,過二三日入番,其間閑遊日子甚少,而各衙門爭集借去,鞭撻役事,竭盡其力,此豈存恤之道也。近來謬規如此,或防塞不許,則至於啓聞,必成而後乃已,主兵該司,無可爲者,自今以後,依壬辰等舊例,都城宮墻補築,及城中大川開坊等役外,勿爲許給事,捧承傳施行,何如?啓依允。
院啓,藩臣狀啓,自有體例,不可踰越,而平安監司具鳳瑞,曾以相臣,冤狀縷縷馳啓,至請宣示廟堂,相臣之有罪無罪,當有他日之公論,而前後啓聞,似涉顚倒,物情以爲未便,請命從重推考。答曰,不允。
合啓,李聖求遠竄事。停啓。以上朝報
上在昌慶宮。停常參·經筵。
國忌,無事。
夜一更,流星出鬼星下,入巽方天際,狀如鉢,尾長三四尺許,色白。流星出亢星下,入東方天際,狀如鉢,尾長四五尺,色赤。東方有氣如火光。
工曹草記。答曰,只令相換,事涉冤抑,加磨鍊給之宜矣。錦州軍前納米人事以上內下記草
平安道褒貶,昌城府使李洽,价川郡守鄭以重,江西縣令洪世虎,泰川郡守崔慶雲,以上中。熙川郡守趙尙弼,理山郡守韓恒吉,渭原郡守朴信吉,以上下。
平安監司具鳳瑞書目,臣病重,辭職上疏上送事。啓。答曰,省疏具悉。卿其勿爲控辭,調理察職。以上朝報郞廳李重彬校正。日記郞廳金弘澤書。
上在昌慶宮。停常參·經筵。
國忌,無事。
辰初三刻,日有食之。至巳時未時,日暈兩珥。申時,日有重暈,外暈上有戴,內暈有兩珥,暈上有冠,色皆內赤外靑,暈左珥傍有戴,色黑。白氣出自兩珥,長各五六丈,廣皆尺許,逶迤指北。又白氣一道,起自乾方,行跨外暈上,直指□方,長十餘丈,廣尺餘,移時乃滅。夜一二更,艮坤方有氣如火光。以上內日記
京畿監司粘移,龍仁縣監牒呈,據巨濟定配潛商罪人李玉同,染病物故事。義禁府謄錄
上在昌慶宮。停常參·經筵。
平安道文武試才試官,吏曹正郞沈大孚,出去。
辰時,日暈兩珥,暈上有戴,左珥傍有戟,色皆內赤外靑,仍作日暈三重巳午時,月暈。夜二更,流星出徵星下,入東方濁氣,狀如拳,尾長二三尺許,色白。
內醫李順元,針醫蔡得沂·金德立,交替事入瀋。以上內日記
左議政申景禛初度呈辭。入啓。傳曰,不允批答。
刑曹參判李時昉,掃墳事,公州地出去。傳曰,給由馬,澆奠床備給。以上內記草
有政。吏批,以成夏明爲掌令,李應蓍爲掌令,承文判校李士祥今加通政,洛興君金自點京畿審藥單趙汝櫓,李褒爲正言,權晛爲驪州牧使,金三樂爲注書,尹天衢爲敦寧都正,李時白爲軍器提調,朴安復爲長興庫直長,金光厚爲繕工假監役,安獻徵爲海州牧使,崔衢爲禮賓寺正,許穡爲司藝,金夢男爲泰川縣監,任德厚爲理山郡守,朴廷仁爲渭原郡守,許徽爲漢城判尹,鄭好仁爲熙川郡守,閔應亨爲大司諫,漢江渡丞單扈天光。
京畿監司尹墀,到界事,出去。
院前啓,具鳳瑞推考事。停啓。
忠淸監司書目,洪州呈,以大司諫金光炫,修撰李袗,病重上去不得事。啓遞差。
全羅都事張應一,月課連三次不作,依承傳罷職。
工曹判書尹暉上疏。大槪,病重陳疏請急,不唯不准所辭,累遣內醫,連賜御府診劑,惶懼感激,不知所措,不得不扶曳出仕,而仍念備局籌邊金吾議讞,實非老病者所可苟冒,亟許鐫改,以便公私事。入啓。
兵曹參判洪茂績再度呈辭。入啓。加給由。
吏曹啓目,粘連耆老所堂上箚子云云。知事閔馨男,年已八十,所當依前例施行,而陞品重事,自下不敢擅便,上裁,何如?啓陞品。
同知李景憲,京畿監司遞來。以上朝報
上在昌慶宮。停常參·經筵。
傳曰,前患大病之後,每年春秋,症如傷寒,不得開戶者,或二十日,或十五日,自前年秋,㤼寒不得開戶者,三朔,今又自五六日來亦然,觀今日證候,欲受葉鍼。
藥房提調戶曹判書臣李溟,副提調行都承旨臣鄭太和啓曰,伏未審數日來,聖候調攝,若何?臣等,伏聞下醫官之敎,進御中滿分消丸,時未見效,不勝憂悶之至,臣等與御醫崔得龍等相議,分消丸爲通治諸脹之良劑,而尤宜聖候之熱脹,今雖進御二三劑,各種材料錢數不多,收效未易,必須連爲進御,庶見積功之效云,待劑入藥畢進御後,更爲劑進,何如?敢此問安,竝爲仰稟。答曰,依啓。且春秋例患之症,今又復發,更觀今日證勢,明間欲爲受針矣。
藥房都提調昇平府院君臣金瑬,提調臣戶曹判書李溟,副提調行都承旨臣鄭太和再啓曰,臣等卽者,伏承下李馨益之敎,伏不勝驚惶憂悶之至,此必是年前聖候未寧之症,未盡去根,故例於春秋,發作無常,而或不無外感風寒之所致,受針雖不可已,進藥亦不可廢,卽令崔得龍·李馨益等,入診後退而議藥議穴爲當,臣等,忝在藥房,全未有聞,臣等之罪大矣,惶恐待罪,敢此竝稟。答曰,勿爲待罪,且自前湯藥無效,明日使之入診,仍爲施針,可也。以上內醫院日記
傳曰,前任時推考,不爲引避,乃是前規,而政院不守近例,矇然捧入,極爲不當,色承旨推考。
傳曰,史官一員待命,騎馬三疋立之。社稷內摘奸
答院曰,依啓。臺諫出仕遞差事
傳曰,兩南例封箭竹,每年苟充上送,故可用者絶無而廑有云,事甚慢忽,其封進官吏及監兵水使,竝爲推考,以警後人。以上內記草
正言韓必明啓曰,大司諫臣閔應亨,卽臣妻同生娚也。法當相避,不可仍冒,請命遞斥臣職。答曰,勿辭,退待物論。
大司諫閔應亨啓曰,臣性本庸陋,最居人下,曾蒙誤恩,非止一再,絲毫蔑效,罪戾已積,每叨職名,惶感交極,比來犬馬之齒,已過七十,精神昏憒,筋力委頓,雖閑漫職事,尙不能堪,況意慮之外,忝此萬不近似之職乎?措躬無地,尤切悶縮,且臣前任禮曹時,有不察之失,方在勘推中,決不可一刻冒據,亟命鐫削臣職。答曰,勿辭,退待物論。
禁府,前文學李慶相拿囚。啓。
兵曹參判洪茂績三度呈辭,以大祭齋戒,留政院。
以月課單子。傳曰,月課亂書之事,極爲怠慢,察推,可也。
政院啓曰,新除授注書金三樂,時在慶尙道尙州地,斯速上來事,下諭,何如?傳曰,允。
注書金三樂在外,代以李頤賢爲假注書。
院啓,正言韓必明,大司諫閔應亨,竝引嫌而退,臺諫事體,誠難帶推行公,而相避之員,旣在應遞,則親嫌有所不論,請正言韓必明出仕,大司諫閔應亨遞差。批答見上
正言韓必明,就職。以上朝報追謄
上在昌慶宮。停常參·經筵。
下直,穩城府使全尊性。
辰時,日暈,暈上有冠,暈下有履,色皆內赤外靑。巳未時,日暈。夜雨。以上內日記
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審夜來,聖候,與昨日無加減之異乎?臣等無任區區憂悶之至,敢此仰稟。答曰,時無加減,受鍼正時,巳正。入啓。傳曰,午初退定。
都提調昇平府院君臣金瑬,詣差備門外,使司謁微稟曰,臣家有病患,不得入侍之意,敢稟。答曰,知道。然則勿爲入侍。
三提調,以掌務官,因承傳色稟曰,昨日啓辭中,只以崔得龍·李馨益入侍,而二人所見,似爲孤陋,藥醫朴頵,鍼醫朴泰元,加入侍之意,敢稟。答曰,房舍狹窄,醫官等,勿爲多入。再稟曰,藥醫則雖不加入,鍼醫則或不無臨時議穴之處,鍼醫朴泰元,不可不入之意,敢稟。答曰,知道。入侍,提調李溟,副提調鄭太和,御醫崔得龍,鍼醫李馨益·朴泰元,執鍼李馨益,受鍼正時,午初,受鍼後,生脈散一貼,提調李溟,監煎臣安志淵,陪進,受鍼穴處,間使左右二穴·人中一穴·手大指端左右二穴·足大指端左右二穴·太淵左右二穴·申脈左右二穴·風府一穴·耳前左右二穴·承漿一穴·勞宮左右二穴·上星一穴·曲池左右二穴·舌下一穴。
三提調問安。答曰,知道。
三提調啓曰,卽者,臣等與入侍諸醫等相議,則李馨益以爲,連日受鍼爲當云,而他醫及臣等之意,則連日受鍼,或不無困惱煩熱之候,間日爲之,似爲無妨,而中腕一穴,李馨益則鍼後行灸,不可不爲云,而崔得龍·朴泰元,則行鍼可矣,而至於艾灸,則恐有添熱之患,頗爲持難,臣等,雖未有的確之見,亦不無疑慮,艾灸則姑待後日,更爲稟定,恐未爲不可,敢此仰稟。答曰,知道。受鍼,連日爲之,似當。以上內醫院日記
左議政申景禛,再度呈辭。入啓。傳曰,不允批答。
答兵曹判書李時白箚曰,省箚具悉卿懇。箚陳之事,以予揆之,似無可憂,宜勿控辭,從速察職。
刑曹啓目。答曰,姑停刑推,査問于都監處置。
傳曰,今下弓矢,穩城府使全尊性給送。
受鍼後,政院·玉堂·二品以上·六曹·大司憲,問安。答曰,知道。以上內下草記
通信使啓辭,出使異國,事機異前,編裨廝役之徒,不可不十分愼簡,前判官尹全之,前判官鄭傅賢,或是臣親屬,俱有武藝云,竝以軍官帶去宜當,係是都監將官,敢此仰稟。且越海涉險,如非牟利之輩,皆懷厭避之計,各衙門不計國事緩急,或不無防塞之弊,臣行期已迫,勢難撓改,今後勿許紛更,以重使事事,捧承傳施行,何如?傳曰,依啓。以上訓局謄錄
兵曹參判洪茂績三度呈辭。入啓。加給由。
答吏曹判書李景曾箚曰,省箚具悉卿懇。卿其勿辭,調理察職。
答工曹判書尹暉疏曰,省疏具悉卿懇。卿辭至此,金吾之任,當勉副焉。
同知李必榮,忠州地掃墳呈辭。入啓。給由。
吏曹啓曰,臺諫有闕,政事,取稟。
院啓,新除授正言李褒,時在忠淸道禮山地,請斯速上來事,下諭。答曰,依啓。
海恩君尹履之,司果南溟翼,入來。
禮曹參判李植上疏。大槪,病重,不堪劇務,新授備局堂上,乞遞事。入啓。以上朝報追謄
上在昌慶宮,停常參·經筵。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,雨後日氣沈陰,伏未審受鍼後,聖候夜來若何?臣等不勝伏慮之至,敢此問安。答曰,一樣。
傳于入侍醫官等曰,左足小指端,前因致傷,現有浮大,而足巾狹小,則不能履地,今則左足小指·次指,亦似相應,有不平之氣矣。
受鍼後,生脈散一貼,提調臣李溟,監煎臣崔有後,陪進,受鍼後,三提調問安。答曰,知道。以上內醫院日記
自上受鍼正時,午初,提調史官,依例入侍,而醫官崔得龍執鍼,李馨益·朴泰元。以上內記草
禮曹參判李植上疏,啓下備局。
大殿,政院·玉堂,問安。答曰,知道。
刑曹參判李時昉上疏。大槪,請還收給馬澆奠床備給之命,以安愚分事。入啓。
受鍼後,藥房·政院·玉堂·二品以上·六曹·大司憲,問安。答曰,知道。以上朝報
上在昌慶宮。停常參·經筵。
申時,日有兩珥。夜一二更,月暈,暈上有冠,色內赤外靑。三更,月暈。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,春寒料峭,伏未審針後,聖候若何?連日受鍼,或不無可虞,姑爲退行於明日,何如?臣等之私憂過慮,無所不至,惶恐敢稟。答曰,症候一樣,受鍼限今日,欲爲連受矣。
再啓曰,足部受鍼處,與李馨益·朴泰元商議,則俱以爲,先針臨一穴數三度,然後又爲灼灸絶骨七壯爲當云,針醫等所言如此,故敢此先稟。答曰,依啓。
受鍼正時,巳正,入侍,提調李溟,副提調鄭太和,御醫崔得龍,鍼醫李馨益·朴泰元,執針李馨益,臨泣一穴,朴泰元執鍼,受鍼後,生脈散一貼,提調臣李溟,監煎臣崔有後陪進,三提調問安。答曰,知道。以上內醫院日記
左議政申景禛,三度呈辭。入啓。傳曰,不允批答。
吏曹判書李景曾,身病出仕。
禮曹正郞尹世任,卒金俊龍致祭事,陽川地出去。
大殿,政院·玉堂,問安。入啓。答曰,知道。
受鍼後,政院·玉堂·二品以上·六曹·大司憲,問安。入啓。答曰,知道。
答刑曹參判李時昉疏曰,省疏具悉卿懇。卿其勿辭,安心往來。
兵曹判書李時白箚子。大槪,再申前懇,乞遞職名事。入啓。
府啓,臣等於昨日,以署經事,齊坐本府,得見成均館移文,則以本館典僕,被打於譯官張敬仁之家事,欲問其曲折,使人捉來,則敬仁之子及其奴,結縛所送典僕,陰囑捕盜廳,不問曲折,遽加亂杖,將至殞命云。雖非太學下人,非犯盜竊之罪,則固非捕盜廳之所可擅治,特因一時閭閻間相鬪之事,至發軍士,濫施杖罰,將至於殞命,則其不識事理,輕蔑太學之罪,不可不懲,請當該大將罷職。答曰,推考。以上朝報
上在昌慶宮。停常參·經筵。
申時,日暈,暈上有冠,冠上有戴,色內赤外靑。夜一二更,月暈。巽方有氣如火光。
下直,江華留守李澥,加背梁萬戶鄭潤。以上內日記
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審連日受針,聖候若何?向來諸症,俱無差減之效乎?且昨日,伏承限今日連受之敎,然則今日乃是間日,明日又是弦日,針家所忌,退行於再明,何如?臣等無任區區憂慮之至,敢來問安,竝此仰稟。答曰,時無見效,受針,明日爲之無妨。以上內醫院日記
答府曰,旣已推考,勿爲更煩。
工曹草記。入啓。答曰,依啓。繁纓等物,竝爲送之。以上內記草
訓鍊都監啓曰,云云事傳敎矣。都監設立之初,相臣兼管,重其體面也。極選將官,率領輦下親兵,常行操鍊,亦非偶然擧措,當其時,衙門尊重啓下,先後有別,非如各衙門軍官閑散之比,凡使臣之行,何敢生意啓請乎?今此信使之行,將官啓請,至於二員,素無前例之事也。其中尹全之,乃信使族屬,異域之行,雖或許送,未爲不可,他將官,則不可循例許送,此路一開,不無後弊,哨官鄭傅賢,勿爲許送,宜當,敢啓。傳曰,其武藝可觀,則竝爲許送,可也。以上訓局謄錄
大殿,政院·玉堂,問安。答曰,知道。
政院啓曰,捕盜大將推考事,命下,而臺諫,方以罷職論啓,推考承傳不得捧入之意,敢啓。傳曰,知道。
答兵曹判書李時白箚曰,省箚具悉卿懇。予已諭,卿勿過慮。
禮曹正郞尹世任,卒金俊龍致祭後入來。
府啓,臣等以署經事,齊坐本府之時,得見成均館移文,則以本館典僕,被打於譯官張敬仁之家事,欲問其曲折,使人招來,則敬仁之子及其奴,結縛所送典僕,陰囑捕盜廳,不問曲折,遽加亂杖,將至殞命云。如非盜竊之罪,則固非捕盜廳之所可擅治,特因一時閭閻間相鬪之事,至發軍士,濫施杖罰,將至於殞命,則其不識事理,輕蔑太學之罪,不可尋常推考而止,請當該大將罷職。批答在上
高山察訪書目,南兵使沈之溟,濫用棍杖,至於二馬駄載不當載之人,朝廷以處置事。
參知尹順之上疏。大槪,行期已迫,乞遞職名事。入啓。答曰,遞差。以上朝報
上在昌慶宮。停常參·經筵。
夜一更,白雲一道如氣,起自坤方,直指艮方,長竟天,廣尺許,橫過月下,移時乃滅。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審夜來,聖候靜攝,若何?受鍼今已三度矣。寒熱之候,迄可少愈,而每承一樣之敎,臣等不勝憂悶之至,敢此仰稟。答曰,時無加減。
受鍼正時,巳正,□穴處前十三穴,加曲泉左右二穴·臨泣左右二穴,受針時入侍,提調臣李溟,副提調臣鄭太和,御醫臣崔得龍,針醫臣李馨益·臣朴泰元,臣李馨益執鍼,受鍼後,生脈散一貼,提調臣李溟,監煎臣安志淵,陪進,受鍼後,三提調問安。答曰,知道。內醫院日記
府啓,請當該大將罷職。措語見上答曰,已諭。
刑曹粘連啓目。答曰,依允。功減一等,罷職,柳益昌乙良,棄。
刑曹粘連啓目。答曰,依允。弓子有頉人,亦爲照律施行。裵戒男乙良,令都監給賞。
左議政申景禛,四度呈辭。入啓。傳曰,安心調理。
禮曹草記。答曰,依啓。朴安期急急上來事李進,令該曹從重治罪。
工曹草記。答曰,別定禁軍有弊,乾魚物入送時,付送。金敬漆送瀋以上內記草
訓練都監啓曰,來初九日,習陣日次,故京畿壯抄軍等,依前例合操次,昨日聚到京中,而大將方在被論之中,不得操鍊,當此農月,外方之軍,不可仍留,還爲放送之意,敢啓。傳曰,知道。以上訓局謄錄
大殿,政院·玉堂,問安。答曰,知道。
受鍼後,政院·玉堂·二品以上·六曹·大司憲,問安。答曰,知道。
平安監司書目,臣病重罪大,不得不更申前懇,冀蒙恩遞事。啓下吏曹。
慶尙監司書目,昌原府使白大璡,病重罷黜事。以上朝報追謄
上在昌慶宮。停常參·經筵。
辰時,日暈右珥。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審,昨日受鍼之後,夜間聖候調攝若何?臣等,無任區區憂慮之至,敢此問安。答曰,與昨無異。
受鍼正時,巳正,穴處前十三穴,加曲泉左右二穴,臨泣左右二穴,受鍼時入侍,提調李溟,副提調鄭太和,御醫崔得龍·李馨益·朴泰元,執鍼李馨益,臨泣穴朴泰元執鍼,受鍼後,生脈散一貼,提調李溟,監煎安志淵,陪進,受鍼後,三提調問安。答曰,知道。以上內醫院日記
備邊司啓曰,京畿九站擺撥,丁丑以後,以下三道逃潰軍,自備馬立待,而此類已盡於今月十五日,而只有餘軍二十餘名,其中有頉,雖未的知,不足之數,亦有二十餘名,依前例,令該曹上番騎兵除出,逐朔排立事,分付,何如?傳曰,依啓。以上兵曹謄錄
當日,無肅拜。
大殿,政院·玉堂,問安。答曰,知道。
傳曰,政事,明日爲之。
刑曹啓目,前內資直長柳益昌·閔鐔等矣前任時,無面太醬,趁未徵納,罪各杖九十收贖,安忠立等,加刑,何如?啓依允。功減一等,罷職,柳益昌乙良,棄。
吏曹粘連啓目,平安監司具鳳瑞辭狀云云。以其病勢情事,累次陳辭爲白有在果,此時西關重任,非此人決難承當,使之調理行公事,行會,何如?啓依允。
受鍼後,政院·玉堂·二品以上·六曹·大司憲,問安。答曰,知道。
府前啓,當該捕盜大將罷職事,停啓。
慶尙監司書目,咸昌呈,以承旨洪鎬,病重上去不得事。啓遞差。以上朝報追謄
上在昌慶宮。停常參·經筵。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,夜來日氣稍寒,伏不審,聖體若何?連日受針,其無煩惱之候乎?臣等,無任伏慮之至,敢此問安。答曰,昨日氣候,不如再昨矣。內醫院日記
謝恩,學錄崔琇,瓦署別提李槳,宣傳官張文碩。
下直,丹城縣監沈慣。
禮曹佐郞任翰伯,卒安倜致祭事,楊州地出去。
大殿,政院·玉堂,問安。答曰,知道。
兵曹啓目,粘連高山察訪書狀云云。本道連歲飢荒,癘疫大熾,死亡相繼,當道兵使,所當惕念民事,務在除弊,而不但無意除弊,至於駄妓二馬,橫行列邑是如,當道察訪馳啓爲白臥乎所,極爲驚駭,兵使沈之溟,先罷後推,何如?啓依允。
假注書李頤賢外任,代以姜鎬爲假注書。
吏曹啓目,本曹佐郞朴宗阜,除授後,過限未上來,改差,何如?啓依允。
副提學金堉,楊州地加土呈辭。入啓。給由允下。
左議政申景禛,五度呈辭。入啓。傳曰,安心調理。
典翰趙絅上疏。大槪,二十日辭朝後,歸省病母於洪州,仍自其地南下,以伸人子至情事。入啓。答曰,爾其依願往省。以上朝報
備邊司粘連啓目。答曰,該曹不敏,以致如此,若或取笑,則勿爲更言宜當。內下記草
有政。吏批啓曰,承旨有闕,今當差出,而擬望之人乏少,守令中瓜限未久之人,竝擬。傳曰,依啓。
承文正字單鄭世輔,以洪命一爲舍人,鄭廣敬爲大司諫,沈大孚爲兼校書校理,李廷圭爲昌原府使,尹順之爲禮曹參議,申日兌爲吏曹佐郞,李齊衡爲全羅都事,朴日省爲奉禮,學諭三單,崔根厚·申弘望·李克誠,學錄單韓汝虎·洪南立。
兵批啓曰,南兵使,今當差出,而擬望之人乏少,文臣將薦人,及本道武臣,不次擢用爲守令者,竝擬,何如?傳曰,允。
以朴琳爲五衛將,金䥪爲四山監役,金南重爲副摠管,嶺陽君儇爲司饔提調,尹履之爲知義禁。
吏批啓曰,省峴察訪尹澄之呈狀內,得蒙天恩,復齒仕版,所當奔走赴任,以供職事,而爲人繼後,家有八十老母,曾患中風,氣息奄奄,所生偏母,年過七十,亦在病患,藥餌爲命,而同生兄尹順之,又差越海之行,無他顧見之人,情勢決難遠離,依法改差云。尹澄之情勢,果如所訴,改差,何如?傳曰,依啓。
以許遂爲都摠經歷,蘇尙謙爲部將,西坪權管單姜連吉,姜栢年爲副校理,金始蕃爲修撰,金素爲南兵使,趙後亮爲兼訓鍊都正,金尙爲承旨,李憕爲司僕主簿,漢城判官朴隨亨,軍資判官趙鈺相換,司評成岌,軍器主簿庾軾相換,忠勳都事尹勉之,平市令李仁民相換,知事閔馨男今超崇政,前郡守南啓夏,大護軍許稧,今加通政老職,丁彦璜爲司成,濬源殿參奉姜渭興,敬陵參奉李騫相換,李頤賢爲省峴察訪,閔馨男爲判敦寧,慶基殿參奉金允厚,昌陵參奉黃大鳴相換,左承旨金尙,右承旨金霱,左副承旨李俔,右副承旨洪憲,護軍南啓夏·許稧,翊衛單沈碩慶,閔應亨爲兵曹參知,兼春秋沈大孚·李尙逸·趙全壽。傳曰,兵曹參議加望以入,以李士祥爲參知,具定爲忠翊衛將,趙必達爲五衛將,李從儉爲武兼,兵曹參議閔應亨,參知李士祥,兼天文學敎授單韓世良,同義禁尹履之。
上在昌慶宮。停常參·經筵。
夜三更,月犯軒轅右角星。五更,白雲二道如氣,起自坤方,直指東方,長各十餘丈,廣皆尺許,良久乃滅。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,昨日,伏承氣候不如再昨之敎,臣等益增憂慮之至,伏未審聖候,與昨何如?其視未受針前,則輕重何如?如或少有感冒之候,則針藥似不可偏廢,今日受針時,使崔得龍·朴頵等,竝爲入侍,診察脈候,然後退而議定相當之劑,何如?臣等區區之意,不敢不盡,敢此惶恐竝稟。答曰,依啓。症候比於未受針前,則稍似有減矣。
受針正時,巳正,穴處前十三穴,加曲泉左右二穴,臨泣左右二穴,受鍼時入侍,提調李溟,副提調鄭太和,御醫崔得龍·朴頵,針醫李馨益·朴泰元,執針李馨益,朴泰元臨泣穴執鍼,受鍼後,生脈散一貼,提調李溟,監煎安志淵,陪進,受鍼後,三提調問安。答曰,知道。
三提調再啓曰,臣等,卽與入診醫官等相議,以爲聖候,再感風寒,仍有煩熱之候,不可不用和解之劑,宜於小柴胡湯,加乾葛·麥門冬·知母各一錢,黃連酒炒·梔子仁炒各七分,連用三貼,徐觀症候,更議他藥爲當云,依此劑入,何如?答曰,依啓。以上內醫院日記
刑曹粘連啓目。答曰,功減一等照律,金善英乙良,棄。
兵曹粘連啓目。答曰,厥數未準,則一技乙良,雖未入格,取之。
捕盜廳粘連啓目。答曰,依他盜賊例,輸情後入之。乙生者斤金等事以上內記草
謝恩,司成丁彦璜,都摠經歷許遂,忠勳都事李迥,禮曹參議尹順之,兵曹參議閔應亨,省峴察訪李頤賢。
僉知金俊元,子息成婚後入來。
繕工監役李䅖正,薍監刈事,鴨島出去。
大殿,政院·玉堂,問安。答曰,知道。
慶尙監司書目,幽谷察訪車轉坤罷黜事。
受鍼後,政院·玉堂·二品以上·六曹·大司憲,問安。答曰,知道。
弘文館啓曰,新除授副校理姜栢年,時在忠淸道淸州地,經筵入番事緊,請斯速上來事,下諭。答曰,依啓。
判尹許徽,江華留守遞來。
禮曹佐郞任翰伯,卒安倜致祭後入來。
全羅監司書目,金溝縣令朴煥,病重罷黜事。
校理李䅘,覲親後入來。以上朝報追謄
上在昌慶宮。停常參·經筵。
下直,魚游澗僉使李彬,訓戎僉使宣涉。
傳曰,令下弓矢,訓戎僉使宣涉,魚游澗僉使李彬給送。
答左承旨金尙疏曰,省疏具悉。爾其勿辭,調理察職。
左相申景禛,六度呈辭。入啓。傳曰,安心調理。以上內下記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,近來時候不調,乍寒乍熱,此時靜攝,適宜最難,伏未審夜來,感冒之候,何如?煩渴之症,何如?且昨日伏間入侍醫官等之言,則再感之後,熱勢頗盛云。臣等不勝煎悶之至,聚諸御醫及鍼醫等,十分商確,則皆以爲,當此感冒熱盛之時,鍼藥不可竝行,且停受鍼,連進昨日劑入之藥,姑待和解,觀勢受鍼爲當云,臣等雖昧醫方,諸醫所言,亦爲有理,今日受鍼,停止,何如?答曰,與昨無異,受鍼,依頃年例爲之。
三提調再啓曰,卽者,伏承受鍼依頃年例爲之之敎,臣等,卽招問李馨益,則以爲頃年,則所治者一症,故鍼藥不可不竝行,而今則前症之外,又有感冒之候,藥以治感冒,針以治前症,鍼藥相違,不可與頃年同議也。姑待數日和解,而更爲受鍼宜當云,故敢此惶恐仰稟。答曰,依啓。以上內醫院日記
謝恩,兵曹參知李士祥,五衛將趙必達,訓鍊兼都正趙後亮,兼宣傳官張俊一,兼春秋趙全素,掌樂僉正柳時輔,泰陵參奉柳時陟,奉禮朴日省,同義禁尹履之,舍人洪命一,全羅都事李齊衡,判敦寧閔馨男。
護軍呂爾徵楊根地,刑曹參判李時昉公州地,掃墳事出去。
行司正蘇後琬,子息成婚事,義城地出去。
大殿,政院·玉堂,問安。答曰,知道。
政院啓曰,全羅水使李一元狀啓,屬公奴婢還屬本營事,請令廟堂指揮云,而措語猥濫,不識事體,極爲非矣,請推考。傳曰,允。
兵曹啓曰,近來國綱解弛,人不畏法,凡干禁令,無以施行,當此玉候靜攝之日,朝廷問安之際,雜人遍滿闕中,紛擾喧聒,有甚於閭閻。朝者,成均館書吏金浹稱名人,自宣仁門,援引雜人闌入時,結束色吏,把守禁戢,則多發叱辱,略不顧忌,至欲敺打,郞廳欲捉來治罪,則旋卽逃避矣。結束色吏食代還來之時,多率館人,至於金虎門內,衣冠網巾,盡數裂破,頭髮亦爲捋削,公然亂打,所見慘酷,事極驚駭,如此之人,若不隨卽重治,則朝家法禁,一任頹壞,將至於無可奈何之地,金浹及同黨作惡之人,請令攸司,嚴囚重究,懲一勵百,何如?傳曰,允。
觀象監,巳時,太白見於未地。啓。以上朝報追謄
上在昌慶宮。停常參·經筵。
夜五更,月暈。
傳曰,今下弓矢,朱乙溫萬戶高義臣,防垣萬戶尹得莘等給送。
兵曹粘連啓目。答曰,依允。功減一等,竝只只贖爲乎矣,李鵬·李擎國·裵仁亮·崔正發·閔再興等乙良,棄。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,春寒陡緊,伏未審,夜來寢睡,何如?煩熱,何如?前入小柴胡湯,以日計之,則今日當畢進御矣。感冒之候,其無加減之異乎?臣等無任區區憂慮之至,敢此仰稟。答曰,熱勢稍減矣。以上內醫院日記
謝恩,慶基殿參奉黃大鳴,大司諫鄭廣敬,司藝許穡,副摠管金南重,昌原府使李廷圭。
下直,彦陽縣監金興祖,大靜縣監安翼龍,多慶浦萬戶柳時忠,慶基殿參奉南得朋,防垣萬戶尹得莘,連源察訪閔洛,白翎僉使金運海,加里浦僉使李循性,朱乙溫萬戶高義臣,江陵府使兪省曾。
京畿監司尹墀,西道各陵奉審事,出去。
大殿,政院·玉堂,問安。答曰,知道。以上朝報追謄
禮曹啓曰,島書契,例以本曹參議名爲之,而今則通信使尹順之,適爲參議,又假他銜,以前參議閔應亨書塡,似當,敢此仰稟。傳曰,允。承文院謄錄
上在昌慶宮。停常參·經筵。
辰時,日暈兩珥。巳未時,日暈。申時,日暈兩珥。
吏曹粘運啓目。答曰,家有八十老母,則仍令隨往,殊涉不可,使之改定他人。
左議政申景禛,七度呈辭。入啓。傳曰,安心調理。
戶曹粘連啓目。答曰,依允。江都米乙良,依上年例相換。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,臣等昨日,伏承熱勢稍減之敎,感冒之候,未盡和解,可以伏想矣。伏未審夜來,症候視昨如何?且前日劑入之藥,旣已畢進御,則令崔得龍·朴頵等,更爲入診,然後或仍前藥,或用他藥,方可議定,敢來問安,竝爲仰稟。答曰,再感之症,旣已減歇,今日,欲爲受鍼矣。
受鍼正時,巳正,穴處,前十三穴,加曲泉左右二穴,加臨泣左右二穴,受鍼時入侍,提調李溟,副提調鄭太和,御醫崔得龍,鍼醫李馨益·朴泰元,執鍼李馨益,受鍼後,生脈散一貼,提調臣李溟,監煎臣安志淵,陪進,受鍼後,三提調問安。答曰,知道。以上內醫院日記
謝恩,承文正字鄭世輔。
監察郭之欽,木川地病親呈辭。給由出去。
大殿,政院·玉堂,問安。答曰,知道。
受鍼後,政院·玉堂·二品以上·六曹·兩司長官,問安。答曰,知道。
吏曹啓目,敬陵參奉鄭至和,病滿三十日,依受敎改差,何如?啓依允。
吏曹口傳政事,以張汝衎爲幽谷察訪。
咸鏡監司書目,南兵使沈之溟,身爲大將,見劾馬官,高山察訪李汝澤,下吏受杖,竝爲罪案,竝只罷黜事。
全羅監司書目,務安縣監李行進所志,據親年七十,令該曹照例處置事。
行司直卞三近,加土事,富平地出去。以上朝報追謄
禮曹啓曰,前監役鄭彦說,進士朴安期,皆以製述官爲名,使臣帶去,而兩人無職名,且前例,此人等付軍職,鄭彦說,則讀祝官稱號,先往文書中塡送,何如?傳曰,允。承文院謄錄
上在昌慶宮。停常參·經筵。
自卯時至酉時,下雨,達夜灑雨。
海寧都正掃墳事。傳曰,給由馬。
答禮曹判書南以雄疏曰,省疏具悉卿懇。卿其勿辭,調理察職。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審夜來,聖候若何?昨日受鍼之後,時無加減之效乎?且陰雨之日,鍼家所忌,今日受鍼,何以爲之乎?臣等無任伏慮之至,敢此仰稟。答曰,與昨無異,受鍼,今日爲之,不妨。
受鍼正時,巳正,穴處,前十三穴,加曲泉左右二穴,加臨泣左右二穴,受鍼時入侍,提調李溟,副提調鄭太和,御醫崔得龍,鍼醫李馨益·朴泰元,執鍼李馨益,受鍼後,生脈散一貼,提調李溟,監煮安志淵,陪進,受鍼後,三提調問安。答曰,知道。以上內醫院日記
下直,昌原府使李廷圭,慶山縣監李長英,慶基殿參奉黃大鳴。
謝恩,洛興君金自點,杞平君兪伯曾,濬源殿參奉李騫,幽谷察訪張汝衎。
副提學金堉,楊州地加土事,出去。
左承旨金尙上疏。大槪,病勢甚重,再陳危懇,冒死乞遞事。入啓。答曰,遞差。
大殿,政院·玉堂,問安。答曰,知道。
禮曹判書南以雄上疏。大槪,病重乞遞職名事。入啓。批答在上
下直,幽谷察訪張汝衎。
綾川君具仁垕箚子。大槪,陳情乞遞職名事。入啓。
吏曹啓曰,承旨有闕,政事,取稟。
經筵廳檢討官沈熙世,異姓四寸弟幼學兪勖曾身死,服制已行四日,何如?啓依所啓施行。
答綾川君具仁垕箚曰,省箚具悉卿懇。卿其勿爲固辭,安心察職。
受鍼後,政院·玉堂·二品以上·六曹·大司諫,問安。答曰,知道。以上朝報追謄
上在昌慶宮。停常參·經筵。
申酉時,日暈。夜一更,月暈兩珥。二三更,月暈,暈上有冠,色內赤外靑。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,微雨連朝,陰雲蒙翳,此時受鍼,恐非其宜,伏未審夜來,聖體若何?日候如此,今日受鍼,何以爲之?敢此問安,竝爲仰稟。答曰,近日所患之症,則似爲漸減,今日仍爲受鍼,宜當。
受鍼正時,巳正,穴,前十三穴,加曲泉二穴·加臨泣二穴,受鍼時入侍,提調李溟,副提調鄭太和,御醫崔得龍,鍼醫李馨益·朴泰元,執鍼李馨益,受鍼後,生脈散一貼,提調臣李溟,監煮臣安志淵,陪進,受鍼後,三提調問安。答曰,知道。以上內醫院日記
海寧都正伋,掃墳事,楊州地出去。
大殿,政院·玉堂,問安。答曰,知道。
吏曹啓目,粘連全羅監司書狀云云。務安縣監李行進,親年已過七十,遠離三百里之外,情勢果爲切迫,依法典改差,何如?啓依允。
忠淸監司書目,懷德呈,以新除授持平宋浚吉,病重上去不得事。
黃海監司書目,病重乞遞事。啓勿辭調理察職事,回諭。
受鍼後,政院·玉堂·二品以上·六曹·兩司長官,問安。答曰,知道。
政院啓曰,闕門開時,司鑰專管出鑰,而今日開門時,司鑰緩緩來到,以致開門,比前差晩,請當該司鑰,令攸司推考。傳曰,允。
左議政申景禛八度呈辭。國忌齋戒,以留政院。以上朝報
上在昌德宮。停常參·經筵。
國忌,無事。
夜一更,月暈。有異黑雲,自南橫貫月中,漸移北方,長數尺,廣尺許,良久乃滅。自二更至五更,月暈。
大殿,政院·玉堂,問安。答曰,知道。
平安監司書目,彌串僉使李季榮罷黜事。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,臣等昨日,伏承近日所患之症,則似爲漸減之敎,聖敎所謂近日所患之症,卽是惡寒之候乎?抑亦感冒之候乎?臣等無任區區喜祝之至,伏未審夜來,聖候比昨加減,何如?敢來問安,竝此仰稟。答曰,與昨一樣,且近日所患,乃是感冒之症也。以上朝報
承文院啓曰,本國被擄人口刷還事,執政書中添入事啓下矣。今聞此事,奉行句管,故丙子年使臣,到東萊狀啓改書云,本院初據書契,謄錄爲之,故有此差誤,不勝惶恐,其一款移入一捧書中,改付標之意,敢啓。傳曰,知道。
以日本國文書,傳曰,書頭皆不精,國號高書不可,竝改書以送,若君處所送鞍子,以繡鞍書塡回啓云云事,傳敎矣。日本書契,例書其國於上行,我國名,亦竝書上行,故前日所答書契,亦如其例爲之云,以此不爲更稟矣。今承下敎,不勝惶恐,兩國名,皆平行書之之意,敢啓。傳曰,知道。以上承文院謄錄
上在昌慶宮。停常參·經筵。
司饔參奉李士精,白土掘取事,原州地出去。
海寧都正伋,掃墳後入來。
大殿,政院·玉堂,問安。入啓。答曰,知道。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審夜來,聖體若何?且受鍼,今已九度矣。惡寒之症,時無差減之效乎?臣等,伏不勝憂悶之至,敢此仰稟。答曰,漸減歇矣。
受鍼正時,巳正,受鍼時入侍,提調臣李溟,副提調臣鄭太和,御醫臣崔得龍,鍼醫臣李馨益·臣朴泰元,受鍼後,生脈散一貼,提調臣李溟,監煎參奉臣安志淵,陪進。
順陵獻官盧孝誠啓曰,本月十七日寒食祭,無弊設行矣。贊者,司饔院參奉兪厚命,無緣不進,不得已以謁者繕工監監役官安廷煜兼行之意,敢啓。傳曰,知道。兪厚命拿推。
禁府,兪厚命拿囚。啓。
左議政申景禛,八度呈辭。入啓。傳曰,安心調理。
以持平宋浚吉辭狀。傳曰,遞差。
受鍼後,政院·玉堂·藥房二品以上·六曹·兩司長官,問安。答曰,知道。
益寧府院君洪瑞鳳箚子。大槪,眩症苦劇,不得自列於問安之班,惶恐待罪事。入啓。
文學李袗,在外入來。
答益寧府院君洪瑞鳳箚曰,省箚具悉。卿其勿爲待罪,安心調理。以上朝報
兵曹啓目粘連。答曰,照例施賞爲乎矣。留守乙良,加資。江華留守事
自巳時至申時,日暈。自三更至五更,月暈。以上內下記草
上在昌慶宮。停常參·經筵。
下直,阿耳僉使許興善。
傳曰,今下弓矢,阿耳僉使許興善給送。
答前史庫參奉曺廷翊疏曰,省疏具悉。深嘉爾爲國之誠,條陳之事,不無所見,當令該曹採施焉。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審昨日受鍼之後,夜間聖體,若何?臣等,無任伏慮之至,敢來問安。且中脘受鍼之日,令李馨益·朴泰元等相議,則皆以爲,明日行之爲當云,故竝此仰稟。答曰,知道。近日所患之症,幾盡減歇矣。
受鍼正時,巳正,受鍼時入侍,提調李溟,副提調鄭太和,御醫崔得龍,鍼醫李馨益·朴泰元,受鍼後,生脈散一貼,提調臣李溟,監煎正臣韓尙愈,陪進,受鍼後,三提調問安。答曰,知道。以上內醫院日記
副提學金堉,加土後入來。
大殿,政院·玉堂,問安。答曰,知道。
兵曹啓曰,今日,宣傳官·都監將官等,朔試射分數,別單書啓,其中武臣兼宣傳官姜熻,則不爲受由,任意下鄕,申俊明,受由過限,竝汰去。宣傳官柳天樞·張文碩,皆無分,亦當在汰去之中,而柳天樞,曾有能磨兒·武經連三次純通之事,依前勿爲汰去,何如?傳曰,依啓。
受鍼後,政院·玉堂·二品以上·六曹·兩司長官,問安。答曰,知道。以上朝報
上在昌慶宮。停常參·經筵。
通信使尹順之,副使趙絅,書狀官申濡,出去。
傳曰,今下弓矢,玉江萬戶丁炯,靑水萬戶李源等,給送。
左議政申景禛,九度呈辭。入啓。傳曰,安心調理。
備邊司粘連啓目。答曰,依允。李命雄乙良,追贈差使員,亦令一體稟處。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,昨日受鍼之後,夜氣峭寒,伏未審聖候,若何?臣等無任伏慮之至,敢此問安。且中脘受鍼事,及三里·絶骨艾灸事,與李馨益·朴泰元等相議,則俱以爲,中脘則今日受鍼爲當,而三里則主瀉熱,絶骨則主治足部,兩穴俱不可不治,停鍼之後,竝爲灼灸爲當云,故敢此仰稟。答曰,依啓。症候,與昨一樣。
差備,招御醫崔得龍,鍼醫李馨益·朴泰元。傳曰,日氣不調,中脘行鍼,後日爲之矣。
受鍼正時,以通信使引見,午正退定,受鍼時入侍,提調李溟,副提調鄭太和,御醫崔得龍,鍼醫李馨益·朴泰元,受鍼後,生脈散一貼,御醫臣鄭柟壽,監煎臣安志淵,陪進,受鍼後,三提調問安。答曰,知道。以上內醫院日記
以義禁府金凜上裁事啓目。傳曰,此回啓中,所謂有剩而無欠者,米布過於元數耶?啓曰,此回啓中,所謂有剩而無欠者,米布過於元數耶事,傳敎矣。監司狀啓所謂,成震熻時,自二月至三月十三日以前捧上留庫木,一同二十餘匹云,而回啓中,則成震熻時所捧,一同二十二匹半,成震熻兩朔用下者,二同三十二匹半也。監司狀啓中所謂,金凜所捧上木,十二同三十餘匹云,而回啓中,則金凜時所捧,十一同六匹半,金凜六朔用下者,十二同一匹也。以此計之,則木之用下者,過於捧上元數,監司狀啓中所謂,自二月至三月十三日以前捧上留庫米,三石十一斗云,而回啓中,則成震熻時所捧,三石十一斗零,成震熻兩朔用下者,五石七斗零也。監司狀啓中所謂,金凜所捧之米,四十三石四斗云,而回啓中,則金凜時所捧,四十石十三斗零,金凜六朔用下者,四十二石四斗也。以此計之,則米之用下者,過於捧上元數,故回啓中,只據官文書捧上用下之數,而以有剩無欠回啓矣。惶恐敢啓。傳曰,知道。所謂官文書,渠自爲之,而有此差違,則其欲免罪責,用下之數,猝然懸錄,可知也。以上義禁府謄錄
備邊司粘連啓目。答曰,依允。監司勿爲陪行,只定護行差使員一人,俾無民弊。諸孫出來時內下記草
大殿,政院·玉堂,問安。答曰,知道。
龍岡縣令尹珹,差使員上來。
政院啓曰,當此問安之時,注書李俊耉,以式暇不得行公,事變假注書柳志立,亦爲稱病不進,藥房朝廷本院問安,無進參之員,柳志立推考遞差,他假注書差出,何如?傳曰,依啓。
以李郊爲事變假注書。
受鍼後,政院·玉堂·二品以上·六曹·大司憲,問安。入啓。答曰,知道。
傳曰,政事,明月爲之。
政院啓曰,平安道儒生製述,已爲封入,而今日日勢已晩,且有受鍼,明日待開門,大提學李植,命招科次,何如?傳曰,允。以上朝報追謄
上在昌慶宮。停常參·經筵。
夜一更,東方巽方,有氣如火光。三更,白雲一道如氣,起自乾方,直指東方,長竟天,廣尺許,漸移南方,良久乃滅。
傳曰,今下弓矢,上土僉使李有,永建萬戶兪孝信,給送。
領敦寧趙昌遠箚子。入啓。答曰,省箚具悉。卿其勿爲待罪。
修撰尹文擧上疏。入啓。答曰,省疏具悉。爾其勿辭察職。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,連日受鍼,伏未審夜來,靜攝中聖候,若何?臣等不勝憂慮之至,敢來問安。答曰,幾盡差愈矣。內醫院日記
有政。吏批,以河溍爲兵曹佐郞,永安尉洪柱元爲典設提調,李厚先爲軍資參奉,權克正爲靈巖郡守,廣興副奉事單李陽復,洪得一爲承旨,權稱爲司藝,李馨震爲敬陵參奉,李稷爲鍾城府使,金善英爲務安縣監,李梓爲兵曹正郞,左參贊金自點,右參贊李德泂,泰陵參奉單金周,奉常奉事單金震遠,副奉事單申弘望,校書副正字單河晉善,漢城判尹許徽,資憲今加正憲,司評單成岌,軍器主簿單庾軾,兼北淸都護府使金素,承文副提調單金堉,以李元圭爲典籍,李後山爲持平,李梣爲金溝縣令,申恦爲兼高山察訪,左承旨洪得一。
奉常副奉事金震遠,栗木斫伐後,入來。
大殿,政院·玉堂,問安。答曰,知道。
修撰尹文擧,在外入來上疏。大槪,陳情乞遞事。批答在上
行司直卞三近,掃墳後入來。
京畿監司尹墀,各陵奉審後入來。
領敦寧趙昌遠箚子。大槪,與參知李士祥有相避,而頓然忘却,不卽辭避摠管,惶恐待罪事。批答在上
政院啓曰,大提學,命招來詣矣。自前外方製述科次時,提學同參,玉堂入番官員,例爲對讀,而今則兩館提學皆有頉,試官何以爲之耶?玉堂上下番,依前例對讀,何如?敢稟。傳曰,依啓。副提學命招,使之同參。
對讀官,林·李以存。
吏曹啓目,粘連京畿監司狀啓云云。積城縣監崔應亨,廉謹奉公,到任未久,遞易之際,果爲有弊是白乎矣,瓜滿改差,自有金石之典,狀啓辭緣,勿施,何如?啓限今年仍任。
吏曹啓目,吏曹正郞鄭泰齊,受由過限未上來,司藝楊萬古,病滿三十日,竝只改差,何如?啓依允。
平安道儒生製述科次,三上一,三中一,三下二。
禁府,李慶相,白川金谷驛,徒二年定配。啓。以上朝報追謄
上在昌慶宮。停常參·經筵。
夜一二更,東方巽方乾方,有氣如火光。四更,月暈左珥。五更,月暈。
左議政申景禛,十度呈辭。入啓。傳曰,安心調理。
禮曹草記。入啓。答曰,人數倍多,則禮單亦宜加給也。
答合啓曰,自內推問之事,少無犯上之迹,而卿等遽加逆名,欲成大罪,反覆思惟,未曉其意也。
答院曰,別無衒濫之失,監官功勞,亦不可不酬,更勿煩論。前江都留守許徽加資改正事,及監官賞典,亦爲還收事,及全羅水使李一元推考事。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審夜來,聖候調攝,比昨何如?臣等昨日,伏承幾盡差愈之敎,伏不勝懽悅攢祝之至,敢來問安。答曰,時未盡愈矣。
受鍼正時,巳正,穴處,前十三穴,加曲泉左右二穴,執鍼臣李馨益,臨泣二穴·三稜鍼左足部阿是三穴,圓利鍼執鍼臣朴泰元,受鍼時入侍,提調臣李溟,副提調臣鄭太和,御醫臣崔得龍,鍼醫臣李馨益·臣朴泰元,受鍼後,生脈散一貼,提調〈臣李溟〉,監煎臣安志淵,陪進,受鍼後,三提調問安。答曰,知道。以上內醫院日記
大殿,政院·玉堂,問安。入啓。答曰,知道。
前察訪申翊全,入來。
受鍼後,政院·玉堂·二品以上·六曹·兩司長官,問安。答曰,知道。
判尹許徽上疏。大槪,還收加資之命,以安愚分事。入啓。
京畿監司書目,章陵參奉,松木斫伐處置事。
平安監司書目,龍川府使金是聲,猝以中風,病勢危重,罷黜事。
禁府,李進拿囚。啓。
政院啓曰,新除授左承旨洪得一,時在忠淸道淸州任所,請斯速上來事,下諭。傳曰,依啓。
合啓,臣等竊伏聞,近日掖庭,有推問內人之事,而實不知其曲折,未敢徑有所陳啓,今聞推問之際,罪人旣已就服,至有兇穢之物,埋置現露之迹云,臣等不勝驚心痛骨之至。宮府一體,事無內外,莫重兇逆之罪,不可自內尋常推問,請命付之有司,依律處置。批答在上以上朝報追謄
上在昌慶宮。停常參·經筵。
自辰時至未時,日暈。夜一更,北方乾方·艮方,有氣如火光。三更,北方·艮方巽方,有氣如火光。
義州府尹狀啓,諸孫阿只氏行次,本月十九日渡江,到本府事。以上內日記
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審受鍼後夜來,聖候若何?且臣等,得見昨日兩司合啓,伏知大內至嚴之地,復有不測之變,不覺心膽墜落,毛髮灑淅,臺駘實沈,雖不足爲今日之患,方在靜攝之中,或不無煩惱聖慮之憂。臣等,無任驚惶戰掉之至,敢來問安。答曰,與昨無異。
受鍼正時,巳正,受鍼時入侍,提調臣李溟,副提調臣鄭太和,御醫臣崔得龍,鍼醫臣朴泰元,受鍼後,生脈散一貼,提調臣李溟,監煮臣安志淵,陪進,受鍼後,三提調問安。答曰,知道。以上內醫院日記
禮曹啓目,粘連京畿監司狀啓云云。兩陵上松木盜斫,如此其多,參奉等常時不能巡禁之事,極爲可駭,當該參奉等,先罷後推,何如?啓竝拿推。
禁府,章陵參奉金尙重拿囚。啓。
政院·玉堂,問安。答曰,知道。
禁府,昌陵參奉柳大朋拿囚。啓。
受鍼後,政院·玉堂·二品以上·六曹·兩司長官,問安。答曰,知道。
合啓,臣等昨承聖批,以臣等之言爲過,臣等竊惑焉。宮闈嚴密之地,埋置邪穢之物,已有現露之迹,其兇謀所在,雖不可知,而是誠罔測之變也。凡在聽聞,孰不驚心痛骨,宮府一體,事無內外,如此兇邪之徒,不可不付之有司,嚴鞫得情,明白處置,請亟賜允兪。答曰,已諭。
院前啓。答曰,已諭。以上朝報
上在昌慶宮。停常參·經筵。
申時,灑雨。辰時巳時,日暈。
傳曰,今下弓矢,羅暖萬戶兪復吉給送。
大殿,政院·玉堂,問安。入啓。答曰,知道。
左議政申景禛,十一度呈辭。入啓。傳曰,安心調理。以上內草記
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,連日受鍼,伏未審夜來,聖候若何?臣等無任伏慮之至,敢此問安。答曰,與昨無異。
受鍼正時,巳正。受鍼時入侍,提調臣李溟,副提調臣鄭太和,御醫臣崔得龍,鍼醫臣朴泰元,受鍼後,生脈散一貼,提調臣李溟,監煮臣李春楊,陪進。
受鍼後,三提調問安。答曰,知道。以上內醫院日記
鏡城判官黃㦿,差使員還下去。
政院啓曰,臺諫啓辭,一依簡通坐目書之,而昨日啓辭,有落漏不書之員,殊無詳察之意,當該注書請推考。傳曰,依啓。
合啓,臣等伏承聖批,以臣等之言爲過,臣等竊惑焉。宮闈嚴密之地,埋置邪穢之物,已有現露之迹,其兇謀所在,雖不可知,而是誠罔測之變也。凡在聽聞,孰不驚心痛骨,宮府一體,事無內外,如此兇邪之徒,不可不付之有司,嚴鞫得情,明白處置,亟賜允兪。
受鍼後,政院·玉堂·二品以上·六曹·大司憲,問安。入啓。答曰,知道。
護軍呂爾徵,掃墳後入來。
禁府都事書目,濟州定配罪人李晉英,處絞事,以二月十二日發船事。
答合啓曰,不允。
院前啓,許徽加資改正,監官賞典還收事。全羅水使李一元推考。監官賞典事,勿爲擧行事。入啓。答曰,不允。
左參贊金自點箚子。大槪,辭職事。入啓。以上朝報追謄
上在昌慶宮。停常參·經筵。
午後大風。
黃海監司狀啓,長連呈,以縣內烏巖,去正月分,自所坐處,三尺四寸許移坐云云事。
左參贊金自點箚子。入啓。答曰,省箚具悉卿懇。卿實合此任,宜勿控辭,從速行公。
答合啓曰,不允。
答院曰,不允。
寧海府使丁好恕上疏。入啓。答曰,省疏具悉。深用嘉尙,所陳之事,當令廟堂採施焉。以上內記草
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,微雨通宵,日氣沈陰,伏未審靜攝中,聖候若何?且受鍼則今姑停止,而首尾二十餘日,受鍼已至十五度矣。閭閻之人,累度鍼刺,尙有煩惱困憊之患,況於聖候乎?臣等無任區區憂慮之至,敢此問安。答曰,幾盡差愈矣。以上內醫院日記
義禁府啓曰,金澟·安應男等,依判付啓下公事,當爲回啓,而判府事臣金自點,時未肅拜,待出仕後査啓之意,敢啓。傳曰,知道。以上義禁府謄錄
大殿,政院·玉堂,問安,入啓。答曰,知道。
忠淸監司書目,新昌呈,以正言李壽仁,病重上去不得事。啓傳曰,遞差。
輔德柳景緝,在外入來。
合啓,伏承聖批,以臣等之言爲過,臣等竊惑焉。宮闈嚴密之地,埋置邪穢之物,已有現露之迹,其兇謀所在,雖不可知,而是誠罔測之變也。凡在聽聞,孰不驚心痛骨,宮府一體,事無內外,如此兇邪之徒,不可不付之有司,嚴鞫得情,明白處置,請亟賜允兪。批答在上
吏曹啓曰,臺諫有闕,政事,取稟。
戶曹啓目,今月十五日,判書臣李溟請對時所啓,百官之料涼薄,自上特念餼廩之不贍,時有加給之命,而連値凶荒,稅入漸縮,無以奉體上意,今此太穀絶貴,閭市俱乏,而倉儲稍存,百官及軍職料,每朔各一斗給之,何如?上曰,好矣。旣給之,則職秩之高者,加其斗數磨鍊給之之事,傳敎矣。臣等謹奉聖敎,退而磨鍊,自正一品至從九品,斗數量加開錄爲白乎旀,仍念榻前未及仰達,而局出身,旣失奉足,又廢工商所資之業,此時亦加太一斗之霑給,似合情理,其數雖多,後日難繼,有不暇顧,敢此竝爲磨鍊以入,自三月爲始分給,何如?啓依允。以上朝報追謄
承文院啓曰,本院提調八員內,李敬輿·李明漢,入瀋未還,南以雄,病未行公,前頭褒貶考講時,不得備員,上護軍呂爾徵,行司果吳竣,提調啓下,使之察任,何如?傳曰,允。承文院謄錄
上在昌慶宮。停常參·經筵。
卯時,四方昏濛,天雨土·雨雹,狀如榛子。夜四更,流星出天弁星下,入箕星上,狀如拳,尾長五六尺許,色赤。
傳曰,今下弓矢,碧團僉使金南鳳給送。以上內日記
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,夜來風日不好,伏未審,聖候若何?昨日伏承幾盡差愈之敎,臣等不勝喜祝之至,古人有因病移心之法,若於靜攝之中,存養沖和,固護眞元,則諸症自然退却,有如舜擧皐陶,不仁者遠矣。臣等區區犬馬之誠,無所不至,惶恐敢啓。答曰,與昨一樣。
灼灸正時,午正。三里左右穴·絶骨左右穴,各灸七壯。灼灸時入侍,提調臣李溟,副提調臣鄭太和,御醫臣崔得龍,鍼醫臣李馨益·臣朴泰元。灼灸後,生脈散一貼,提調·監煎臣安志淵,陪進。灼灸後,三提調問安。答曰,知道。以上內醫院日記
司饔奉事李山賚,捉魚事,安山地出去。
大殿,政院·玉堂,問安。入啓。答曰,知道。
合啓,請亟賜允兪。措語見上答曰,不允。
禁府,章陵參奉金尙重,昌陵參奉柳大朋等,元情公事判付內,除刑推照律,同府司饔參奉兪厚命,元情公事判付內,除刑推覈處置。
灼灸後,政院·玉堂·二品以上·六曹,問安。入啓。答曰,知道。
政院啓曰,臣取考當初禮曹啓辭,則平安道儒生所製試券上來後,依例科次,稟旨擧行事,蒙允矣。今此試券,已爲科次啓下,請令該曹依前啓辭,速爲稟旨施行。傳曰,允。
東陽尉申翊聖,入來。
左議政申景禛箚子。大槪,病勢危重,陳情乞遞事。入啓。答曰,省卿上箚,予甚慮念,卿其勿爲固辭,臥閤論道,以副予望。以上朝報
刑曹粘連啓目。答曰,不爲更稟之事,殊甚不當,依律施行爲乎矣。納米人等所望乙良,令該曹察處。
院啓。答曰,不允。李一元推考事,依啓。
東陽尉申翊聖啓辭。答曰,未久得釋,予甚喜幸,卽欲相見,而有病未果,俟予病愈,更爲入來。以上內下記草
上在昌慶宮。停常參·經筵。
自卯時至酉時,四方濛濛。巳時,太白見於未地。
藥房都提調昇平府院君臣金瑬,提調戶曹判書臣李溟,副提調行都承旨臣鄭太和啓曰,伏未審昨日灸後夜來,聖候若何?臣等伏不勝憂慮之至,敢此問安。答曰,近日所患之症,幾盡差愈,今後,勿爲問安。
政院·玉堂,問安。答曰,知道。二品以上·六曹·大司憲,問安。答曰,知道。勿爲問安。
龍岡縣令尹珹,差使員還下去。
刑曹啓曰,本曹正郞李尙逸,家在慶尙道善山地,而除授三十餘日,上來無期,亦已過限,依例改差,其代,後政差出,何如?傳曰,允。
合啓,請亟賜允兪。措語見上
府啓,順天府使黃胤後,不爲將母,赴任於千有餘里之外,已經兩歲,揆之情理,極其乖戾,人子奉養之道,掃地盡矣。忘親之罪,不可不懲,順天府使黃胤後,請命削去仕版。
答合啓曰,別無不明之事,勿爲煩瀆。
答府曰,推考。以上朝報
鍼醫李得吉,日本入往事,出去。
備邊司草記。答曰,知道。金希參·金景信等,亦爲施賞,似可矣。內下記草
上在昌慶宮。停常參·經筵。
夜自一更至五更,坤巽方,有氣如火光。
傳曰,今下弓矢,造山萬戶南好信給送。
備邊司粘連啓目。答曰,依回啓施行,以示予嘉尙其忠義之意。
合啓。答曰,已諭,毋煩。
府啓。答曰,旣已推考,勿爲更煩。
戶曹參判許徽上疏。入啓。答曰,省疏具悉。卿廉簡過人,憂國如家,予言念其焦勞,未當不嘉嘆也。今此加資,實非懋賞,卿宜安心,勿爲控辭。以上內記草
義禁府啓曰,罪人李益吉,病重保放,今已向差,還囚之意,敢啓。傳曰,知道。以上義禁府謄錄
王世子陪從侍講院司書柳慶昌狀啓,近來切無衙門分付之事爲白如乎,昨日午間,猝然來言,世子敎是來詣闕內衙門亦爲白去乙,世子進往,則龍將·范文程·皮婢噶盧·諸博氏,坐于都察院,出勅書,使講官披讀曰,勅書今將出送本國,世子不可不先知勅中事意云云爲白去乙,讀罷後,同勅書傳書上送爲白在果,龍將曰,勅使白牌,明日別定禁軍,狀啓一時星火出送亦爲白乎等以,禁軍金千日·邊得中,陪持出送爲白齊。世子還館後,鄭譯來言于館所曰,上勅使則布大平古,副使則漢人博氏·楊方興,鄭譯稱大通官,而李論善,則以頭目出去,頭目之數,則在於白牌中,三月初二日,當爲發行,而一路列邑所過之處,聚會軍民,宣諭勅意云云爲白齊。且李馨長言內,副使則漢人也。曾諳華使接待之規,此意不可不知云云爲白臥乎事,據備邊司啓目粘連啓下是白有亦,今見謄來勅書,則專在宣諭我國,而一路所過之處,聚會軍民,又有勅諭之意爲白有置。此意三道監司處知會爲白乎矣,入京時,亦當有此擧,或慕華館,或館所中某處聚待事,遠接使,問于鄭譯,前期報知後擧行,何如?啓依允。以上迎接都監謄錄
大殿,政院·玉堂,問安。答曰,知道。今後,勿爲問安。
禮曹啓曰,以政院啓辭,傳敎矣。當初因大臣啓辭,自上下敎,慰悅之擧,莫如文武試才也。以此捧承傳,有此文武取才之擧矣。儒生製述,已爲科次,入啓,武才矢數,亦已狀啓上來,或賜直赴,或分等出榜,俱係恩典,本曹不敢擅議,上裁,何如?傳曰,分等出榜,可也。
政院啓曰,全羅道右水使南斗柄軍官,自望啓下,多有油染之處,殊無敬謹之意,請推考。傳曰,依啓。
政院啓曰,順天府使黃胤後推考事,命下矣。臺諫,方以削去仕版論啓,推考承傳不得捧之之意,敢啓。傳曰,知道。
司諫金益熙上疏。大槪,乞解職名,歸鄕修墓事。入啓。答曰,省疏具悉。深用嘉尙,疏辭,予當惕念而自勉,爾其勿辭往來。
試才試官沈大孚,入來。
合啓,請亟賜允兪。措辭見上,批答在上
府啓,順天府使黃胤後,不爲將母,赴任於千有餘里之外,已經兩歲,揆之情理,極其乖戾,人子奉養之道,掃地盡矣。遺親之罪,不可尋常推考而止,順天府使黃胤後,請命削去仕版。批答在上
全羅道褒貶,綾州牧使金光爀,金堤郡守安時賢,興德縣監李英發,咸平縣監尹鏶,興陽縣監金漢一,求禮縣監鄭淮,碧沙察訪鄭璡,呂島萬戶金宥,以上中。萬頃縣監金灦,咸悅縣監朱德豪,獒樹察訪安重行,鉢浦萬戶韓進,以上下。
政院啓曰,以禮曹平安道儒生製述入格人,上裁啓辭,傳曰,分等出榜,可也事,傳敎矣。此意卽爲分付該曹,則該曹出榜,無前例云,科次時,試官大提學李植命招,承旨四館,同參出榜,何如?傳曰,允。以上朝報追謄
上在昌慶宮。停常參·經筵。
自辰時至未時,下雨。酉時,白雲一道如氣,起自坤方,直指艮方,長竟天,廣尺許,漸移東方,良久乃滅。
藥房都提調昇平府院君臣金瑬,提調戶曹判書臣李溟,右副承旨臣洪憲啓曰,伏未審數日來,靜攝中聖候,若何?臣等,雖伏承近日所患之症,旣已差愈之敎,不能無憂慮之至,敢來問安。答曰,與前一樣。
禁府照目,昌陵參奉柳大朋矣,陵內松木二十餘條斫伐,常時不能巡禁之罪,決杖一百,告身盡行追奪,啓功減一等。同府照本,章陵參奉金尙重矣,陵內龍虎上兩處,所斫松木,幾至四十條,而太半有新斫之痕,常時不能巡禁之罪,決杖一百,告身盡行追奪,啓功減一等。同府啓目,兪厚命發明之事取考,所謂命帖,則吏曹色吏,順陵贊者兪厚命乙,恭陵贊者命帖成送,事極可駭,令攸司囚禁治罪兪厚命,上裁,何如?啓兪厚命乙良,分揀放送。同府啓目,李進,親自看審,鬚髮盡白,面色黃黑,神脫骨立,喘息促迫,目前所覩,重病的實,上裁,何如?啓分揀放送。
黃海監司書目,長連縣監閔期遠,父在喪事。
行司直許稷,妻父歸葬事,原州地出去。
銀溪察訪河啓圖,差使員上來。
吏曹判書李景曾,廣州地加土呈辭。入啓。給由允下。
都承旨鄭太和初度呈辭。入啓。給由允下。
修撰金始蕃初度呈辭。入啓。給由允下。
合啓,請亟賜允兪。措語見上答曰,不允。
府啓,順天府使黃胤後,請命削去仕版。措語見上答曰,不允。以上朝報郞廳李重彬校正。日記郞廳金弘澤書。
上在昌慶宮。停常參·經筵。
下直,入瀋翊贊尹聖擧。
卯時,日有兩珥。巳時,太白見於未地。申時,日暈。酉時,四方濛濛若下塵,雨雹如小豆,下雪。夜一更,流星出氐星下,入庫樓星下,狀如鉢,尾長三四尺許,色赤,光照地。自申時至初昏,大雪,山野皆白。
國忌。以上內日記
上在昌慶宮。停常參·經筵。
傳曰,今下弓矢,滿浦僉使魏興喆,給送。內日記
藥房都提調昇平府院君臣金瑬,右副承旨臣洪憲啓曰,大雪非時,餘寒料峭,伏未審此時,靜攝中聖候若何?臣等,不勝憂慮之至,敢來問安。答曰,與昨一樣。以上內醫院日記
上在昌慶宮。停常參·經筵。
杞平君兪伯曾沐浴事。傳曰,給由馬。
合啓。答曰,不允。
府啓。答曰,不允。
傳曰,前僉正權仁祿,前司果金延壽,前僉使金希參,陞堂上,出身李緝,閑良金應信,六品遷轉,僉使金景信,前主簿申尙福,禁軍鄭伯鸞,陞敍。
掌隷院啓目。答曰,本院衝火,未必非此輩中所爲兺不喩,旣無可考文籍,則施行無據,從容聞見,詳察處置,勿陷於奸術之中。以上內草記
上在昌慶宮。停常參·經筵。
夜五更,流星出五車星下,入艮方天際,狀如拳,尾長三四尺許,色赤。
平安監司狀啓,去月二十五日,風勢大作,夜來土雨如注,屋上之瓦,有若新泥之厚塗,變異非常事。
內書狀啓,禁軍邊得中,自瀋陽,六日來到。
合啓。答曰,不允。
府啓。答曰,依啓。前長連縣監閔期遠拿鞫事,四山監役全□□汰去事以上內草記
藥房都提調昇平府院君臣金瑬,同副承旨臣申敏一啓曰,伏未審此時靜攝中,聖候其視再昨,若何?臣等,無任區區憂慮之至,敢此問安。答曰,與前無異。以上內醫院日記
備邊司啓曰,勅使,初二日在彼起馬,則初十日內,必到灣上,遠接使,令該曹差出,明日內發送,館伴亦卽差出,與該曹相議,各項應接等事,急速磨鍊擧行,何如?答曰,允。以上迎接都監謄錄
上在昌慶宮。停常參·經筵。
遠接使鄭太和,出去。
夜五更,有霧氣。
合啓。答曰,不允。
戶曹判書李溟箚子。入啓。答曰,省箚具悉卿懇。近日別無議藥之事,卿其安心勿辭。
戶曹草記。答曰,依啓。才人,仍爲招集似可矣。
禮曹草記。答曰,只令措辭言及,不必先送譯官。以上內下記草
有政。吏批,以辛重勗爲長連縣監,柳遐爲龍川府使。
上在昌慶宮。停常參·經筵。
自昧爽至辰時,沈霧。巳時午時,日暈。夜一更,月入東井星。
有政。
傳曰,右相命招,使之卜相,以沈悅爲左議政。
合啓。答曰,不允。
戶曹草記。答曰,此數似多,量減分定。
兵曹粘連啓目。答曰,校生,別無大段降定事,而獨於此輩,如是試取,似爲不均,更令熟講處置。以上內記草
迎接都監啓曰,房妓之弊,罔有紀極,都下之人,聞勅行先聲,已有奔避之色,殊極可慮。令禮曹預爲料理,俾無如前生事之患,一邊有顔面譯官一人,騎發下送于中路,諭其極難形勢,兩西房妓,且令率來,何如?傳曰,依啓。譯官,不必下送。以上迎接都監謄錄
吏批,以李禬爲直講,李文雄爲咸悅縣監,任善伯爲工曹正郞,金震遠爲獒樹察訪,李壽仁爲直講,朴鳴漢爲藍浦縣監,鄭希尹爲兼京畿左道水運判官,李爾松爲咸平縣監,曺希仁爲刑曹正郞,朴·尹絳爲承旨,具玹爲萬頃縣令,鄭斗卿爲修撰,左承旨洪得一,今降通訓,金泰基爲正言,沈譔爲兵曹佐郞,任孝達爲綾州牧使,金慶餘爲奉常判官,兪伯曾爲大司諫,李象鼎爲章陵參奉,郭鉉爲昌陵參奉,沈悅爲世子傅,都承旨朴,左承旨金霱,右承旨李俔,左副承旨洪憲,右副承旨申敏一,同副承旨尹絳,承文提調二單,呂爾徵·吳竣,兼領經筵事,監春秋館事沈悅,前綾州牧使金光爀,通政今降通訓,前永興府使曺文秀,嘉善今加通政,德源府使柳瑚,通政今降通訓,前定平府使李濬,嘉善今降通政,臨津渡丞單彭禮民,兼領經筵·弘文館·藝文館·春秋館·觀象監事,世子師申景禛,承文博士單尹安基,承文正字單洪鍾韻,學諭單李惟碩,校書著作單李慶龍,承文都提調沈悅,前鷄林令炯遠付鷄林令,前凝川副令宗植付凝川副令,前密雲監慶胤付密雲監,具鋈爲社稷參奉,李楘爲大司憲,金慶餘爲淸州牧使。
上在昌慶宮。停常參·經筵。
平壤迎慰使權大恒,安州迎慰使淸興君金得聲,出去。內日記
藥房都提調昇平府院君臣金瑬,左副承旨臣洪憲啓曰,伏未審近日靜攝中,聖候若何?且停鍼,今已有日矣,向來諸症,皆無加減之異乎?臣等無任伏慮之至,敢來問安。答曰,時無加減。內醫院日記
合啓。答曰,不允。
領議政申景禛箚子。入啓。答曰,省箚具悉卿懇。卿功高德厚,允合首揆,安心調理,勿爲控辭。
備邊司草記。答曰,依啓。糧饌價,令該曹給之。崔鳴吉奴,私持馬入送事以上內記草
禮曹啓曰,勅使接待,莫難於房妓一事。前冬博氏之行,本曹郞廳,至於受杖幾死,其后判書臣南以雄,議于廟堂,欲爲預爲措置,而廟堂持難不決矣。今此勅使之行,猝至,此事最急,他無容手之策,猶有己卯前例,自兩西別抄可合者,間路先送,幸得添數云,故遠接使下去之日,臣植方在宗廟奉審之中,不得親見,使郞廳往見鄭太和,密言其事,則鄭太和,欲得上司文移,以令于兩西,蓋爲其事甚難,自出號令,恐未整齊也。此則不難之事,而至今不得擧行,今聞都監·備局,皆委諸本曹,尙無處置之意,本曹則只管儀注文書,故自前號令不行,吏卒至殘,如此至難至重之事,萬無應辦之理,亦無如此之前例,事敗之后,雖被罪責,必無及矣。着令都監,勿爲推諉,急急處置,何如?傳曰,依啓。
迎接都監啓曰,以房妓軒架開諭事,將送嘉義譯官李耋于中路矣。近來撥馬無形,勢難疾馳,給馬下送,如何?傳曰,依啓。
又啓曰,以李耋馬牌單子,傳曰,更思之,則此人下送,有弊無益,令都監更議處之事,傳敎矣。臣等,欲送李耋,煩不敢盡達,而有意存焉。鄭譯之前來也,都廳以下,結縛作拏,從前所無之事,不得已出捕盜,搜得閭閻,或以有夫女自頸者有之。今聞勅使之聲,都下洶懼,多欲奔避者云。李耋,頗與鄭譯相親,非但道其悶迫之狀,一邊說此氣象之慘,勢將奔波,都城空虛云,則此言傳播,彼必動心,少有自戢之端,專爲此事,與李馨長,同力周旋,庶回鄭譯之聽,且軒架一事,事勢急迫,萬無可及之理,若以公事場,筆之於書,不能盡其曲折,亦爲分付李耋,使之曲盡通諭,庶有所便益。玆欲刻期入送,所係頗緊,給馬之弊,有不暇言,敢稟。傳曰,知道。
又啓曰,昨以該曹啓辭,軒架未及設行,令遠接使開諭於鄭譯事,傳曰,依啓,才人仍爲招集,似可矣事,傳敎矣。軒架日期急迫,彼亦必諒其事勢之不及,而才人,則招集若干人,以備留館時呈才玩戲之具,甚爲便宜。下道善才才人,極擇五十人,罔晝夜上送之意,行移,何如?傳曰,依啓。
又啓曰,伏見禮曹啓辭,房妓一事,至難至重,萬無應辦之理,亦無如此之前例,令都監勿爲推諉,急急處置云。凡都監之規,號令各司,使之進排檢飭設行而已。本無自爲辦出之事,妓生·醫女,乃禮部所屬,不責於禮部,則將責於何處?自前禮曹郞廳,專爲主掌,非令日之創開,請令禮曹料理以待,何如?傳曰,依啓。
又啓曰,臣等取考謄錄,則己卯年勅使時,潰軍木六十七同零,兵曹收木一百同,合爲收用矣。今此勅行,出於不意,勢未及分定外方,兵曹例下步木二十同,姑爲移送之意,敢啓。傳曰,依啓。以上迎接都監謄錄
兵曹啓曰,云云事,傳敎矣。國家之事,必有前規之可據,然後事有條貫,雖在急遽之間,似不可撓改也。取考勅使謄錄,則曾無步兵取用之例,而丁丑年勅使時,館內外及各處修理軍役價,有貸用戶曹之例,今依前例,使之貸用於戶曹,何如?傳曰,依啓。以上兵曹謄錄
上在昌慶宮。停常參·經筵。
辰時,日暈。夜四五更,沈霧。
黃州迎慰使李源,出去。
合啓。答曰,不允。
院啓。答曰,依啓。大司諫兪伯曾上來,下諭事
左議政沈悅上疏。入啓。答曰,省疏具悉卿懇。卿病雖重,精神未衰,須體予意,勿辭行公。以上內記草
迎接都監啓曰,卽聞左議政臣沈悅之意,勅使出於曠蕩之餘,自謂有大德於我國,意望必高,而我之待之者涼薄,則無以得其歡心,莫如舖張玩戲之具,以慰其心云。臣等,當初徒知日字之急迫,而率爾請停,臣等所見,實爲膚淺矣。請卽差出郞官,排設儺禮,各道呈才人,依前謄錄,急急招集,自今日設行,何如?傳曰,允。
禮曹啓曰,伏見都監啓辭,又以房妓一事,責出於本曹,任其生事而不恤,未知其意之所在也。都監之號令百司,非以其所無之物責出也。禮曹之該掌妓生,亦然矣。但掌樂院選妓,罷之已久,前日本曹判書,稟于廟堂,議復前規而持難不許,此乃本曹預爲料理之事也。今者,使行已迫,此事已無及矣。惠民署只有醫女,可合二三人,已爲待令,郞廳逐日仕于都監,方便之策,非不告訴,而皆不見施。但令本曹責出妓生,如責貨物於戶曹,此無異於枯木求津也。勅使之行,非止一再,未聞有如此之例。本曹不得不歷陳曲折,欲免生事於國家,非與上司相較也。今雖一向奉旨督責,本曹更無料策,令都監依上年例施行,何如?傳曰,言于都監。
都監啓曰,以禮曹草記,言于都監事,傳敎矣。六曹分掌,醫妓,屬於禮部,房妓句管,責於何地?今則事勢急遽,禮曹亦以爲悶迫,自都監別爲催督於兩西,而禮曹郞廳,若未整齊,則恐未免生事之患,極爲可慮,敢啓。傳曰,知道。以上迎接都監謄錄
上在昌慶宮。停常參·經筵。
自昧爽至辰時,有霧氣。自巳時至未時,日暈。申時,日暈左珥。酉時,日暈兩珥,暈上有戴色,內赤外靑。夜一更,月暈。五更,有霧氣。
合啓。答曰,不允。
院啓。答曰,依啓。推考事以上內草記
迎接都監啓曰,軒架將爲設行,而自前儺禮,以義禁府·軍器寺,主掌爲之,禁府都事李星徵,軍器判官安鈸,郞廳差定,使之同爲料理之意,敢啓。傳曰,知道。以上迎接都監謄錄
上在昌慶宮。停常參·經筵。
自昧爽至卯時,沈霧。酉時,灑雨。
合啓。答曰,不允。
戶曹草記。答曰,依啓。生黃,猝然分定於外方,未妥矣。
左議政沈悅上疏。入啓。答曰,省疏具悉至懇。卿之眼昏若此,則凡干文書,使人讀之,少無所妨。體予至意,須勿固辭。以上內記草
迎接都監啓曰,義禁府啓辭內,亂後軒架,再次設行,而皆自都監,別設儺禮廳爲之,而義禁府主掌之說,乃是亂前之事也。王府衙門,尊重多事,故自古無禁府都事,爲都監郞廳之規,乃所以重王府也。創開無前之規,揆之事體,極爲未安,本府都事,勿爲差定都監郞廳,以存體面,何如?傳曰,依啓事,傳敎矣。自前才人,分屬於義禁府·軍器寺,詔使時,別設儺禮廳,而摠屬於迎接都監,則禁府都事,分差儺禮者,乃是都監之屬官,有何體面之尊重?經亂以後,物力品式,一遵減省,故減其左右儺禮廳,而只以都監郞廳,直爲句管,仍假儺禮色之號矣。今者事出急遽,而都監郞廳員數不足,故以禁府·軍器官員,直差都監儺禮色郞廳,臣等,專未覺其體面之輕也。且金吾郞之爲儺禮廳官員者,流來久矣。到今禁府,以爲創開無前之規,事體極爲未安云者,實未可知也。今此儺禮,日記急迫,若有不及,則必生大事,爲其任者,孰肯擔當?都事李星徵,頗有勤幹之稱,故臣等,相議擇差矣。今難撓改,依前改下仍任,而若以直差都監郞廳爲嫌,則李星徵及軍器判官安鈸,竝改稱儺禮廳郞廳,依前例屬於都監,以省別設各廳浮費之弊,何如?傳曰,依啓。
又啓曰,以都監草記都監需用木取來事,兵曹啓辭內,曾無步木取用之例,使之貸用事啓下矣。臣等。取考各年謄錄,則丁丑年以潰軍木四百十三同,自兵曹取來用,餘木,自都監貿銀而處置,己卯年夏勅使,兵曹收木五十同,取來用之,而一番經過,所用之餘木,輒接置於戶曹,自庚辰以後博氏等出來時,連續取而用之,今已盡矣。戶曹前後接置出給之外,本無一疋取用之規。大抵都監募軍修理軍刷馬等價所需,皆是兵曹之役,不易之定規,而今有推諉之事,未知其意。前后謄錄,班班可考,當此急迫之時,募軍等事,束手而坐,極爲可慮。令兵曹依前啓辭,急速輸送,毋滯一日之役,俾無未及之患,何如?傳曰,依啓。
又啓曰,都監郞廳分掌六員內,員數不足,故以雜物色,合於盤膳色,而郞廳只一員,勅使入京以後,諸處奔走,未及周旋,必有生事之患,依前例加出一員,以刑曹佐郞申淯,差下之意,敢啓。傳曰,依啓。以上迎接都監謄錄
平安監司狀啓,勅行,今月初七日未時渡江,而不爲受宴云云事。以上內日記
有政。吏批,以李稢爲長陵參奉,金尙爲工曹參議,尹復元爲金山郡守,李敏英爲肅寧殿參奉,平安道審藥單金時鎰,三田渡丞單韓愛先,柳艎爲瓦署別提,鄭弘址爲禮曹佐郞,奉常奉事單申弘望,副奉事單李克誠,以金壽弘爲內侍敎官,兼奉秋二單,曺希仁·任善伯·李雲栽爲禮曹正郞,李景憲爲都承旨,朴頵爲司僕主簿,李省身爲舒川郡守,韓崗爲平市奉事。
上在昌慶宮。停常參·經筵。
藥房都提調昇平府院君臣金瑬,左副承旨臣洪憲啓曰,微雨通宵,日氣沈陰,伏未審此時靜攝中,聖候若何?近來陰陽不調,舒慘異候,衣襨脫着之時,窓戶開閉之際,少或失宜,則爲患非輕,臣等區區憂慮之至,敢來問安。答曰,與前無異。內醫院日記
禮曹粘連啓目。答曰,依允。花甁落書爲在,郞廳乙良,推考爲乎矣,作品乙良,一依前規用之。
合啓。答曰,不允。前啓
酉時,領議政申景禛,卒逝,停朝市三日。內記草
上在昌慶宮。停常參·經筵。
夜三更,月暈。
合啓。答曰,不允。內記草
迎接都監啓曰,政院啓辭,今見具鳳瑞狀啓,則迎餞慰各站禮單等物,不爲磨鍊下送,京中則上下馬各宴,依舊設行云。以此文勢觀之,則西路各站宴享,亦以停罷之意也。禮單宴享,果爲停罷,則七站迎餞慰使,亦隨而止之乎?碧蹄則京城至近之地,大臣·承旨,別遣迎慰,宴禮一款,似難竝停,而開城府迎慰使及別迎慰承旨,發送與否,本院不敢擅便,令都監前期議定,何如?傳曰,依啓事,傳敎矣。各站宴享停罷,而平安各處迎慰使,已令還送,則開城府迎慰使,不必下送,而至於承旨,則自前自上,特爲慰存於中路,以示款曲之意,全然停廢,或不無落莫之心,令政院稟旨處置,何如?傳曰,依啓。以上迎接都監謄錄
義禁府啓曰,自前勅使所館處,各門把守及勅使出入時,禁喧假都事五員·假書吏六名,令吏曹差出待候,而勅使入京時應入,羅將,前例相考,則前導禁喧羅將,各三雙,而所着衣巾等物,則自都監,別備以給矣。今此兩行,羅將各三雙計之,則十二名,及南別宮左右大門·三挾門竝五處,禁亂羅將,又十五名也。不可以迷劣之人,苟充定送,令兵曹考據前規,某色軍土中,擇壯實伶俐者定送,而迎接都監甘結內,大通官前導羅將二雙,定送事矣。亦令兵曹加定,俾免生事,何如?傳曰,依啓。以上義禁府謄錄
有政。吏批,以權廣爲慶州府尹。
上在昌慶宮。停常參·經筵。
昧爽,流星出織女星上,入北極星下,狀如鉢,尾長七八尺許,色赤,光照地。
合啓。答曰,不允。內記草
迎接都監啓曰,軍色最爲多事,不得已郞廳,加出一員,以禮曹正郞蔡聖龜差下之意,敢啓。傳曰,知道。
禮曹啓曰,選妓,雖屬禮曹,不爲預備,臨時決難應辦之意,已爲啓達矣。今者都監,送言于本曹曰,房妓之事,兩西所送不可專恃,空手以待,將生大事。近京有妓,官抄出若干名,可及來致,而號令雖出於都監,啓下當由於該曹云,故稟于廟堂,則亦以爲可。水原·原州·春川·公州·忠州·淸州六邑可合妓生,各二名使之登時裝送事,令都監出令催促,以爲塡補之地,何如?傳曰,此事,似有大段後弊,勿爲創開,可也。以上迎接都監謄錄
有政。吏批,以尹繼得爲麒麟察訪。
上在昌慶宮。停常參·經筵。
合啓。答曰,不允。內記草
政院啓曰,今見遠接使狀啓,則鄭譯之欲致京官,有意存焉,不可不及時發送。京官下去時,旣無御帖禮單齎去之事,到彼接語之際,似涉無端。令丁彦璜,稟問于廟堂,聽其指揮而去,何如?傳曰,依啓。以上迎接都監謄錄
以兵曹平安監司等狀啓,錦州交替事發送事粘目。傳曰,京畿等道,亦爲退定於來月初生,可也。
兵曹啓曰,云云事,傳敎矣。依聖敎,京畿·江原·忠淸等道軍兵,來四月初三日定限事,付標以入之意,敢啓。傳曰,知道。
備邊司啓曰,今番軍交替之事,出於帝命,則雖開諭鄭譯,其勢必不得自由。遼城逢點之限,已定於五月初一日,則遠道之軍,四月初逢點於京中,然後可以爲及期,而自今日至開初計之,其間不過十五餘日,往復調發之際,似難及期,殊甚可慮,上年秋間,鄭漢驥軍兵交替事,分付各道,已爲整齊待令矣。令御營廳·戶兵曹,急速擧行,俾無未及之患,何如?答曰,依啓。以上武備司謄錄
上在昌慶宮。停常參·經筵。
下直,鍾城府使李稷。
夜一更,白雲一道如氣,起自坤方,直指艮方,長十餘丈,廣尺許,橫過月面,漸移東方,良久乃滅。
傳曰,今下弓矢,鍾城府使李稷給送。以上內記草
藥房都提調昇平府院君臣金瑬,副提調行都承旨臣李景憲啓曰,近來風日不調,寒暄異候,朝晝之間,伏未審此時,聖候靜攝若何?臣等,無任區區伏慮之至,敢來問安。答曰,與前無異。以上內醫院日記
戶曹啓曰,以備局啓辭,別遣官丁彦璜,齎去禮單,依中路問安使禮單,磨鍊入啓,此是無前規之事。旣以鄭譯之言,別遣文官,則渠處禮單,專不爲之,似有落莫之意。今於鄭譯,亦爲降等磨鍊,與遠接使相議,或行或不行,觀勢處之,似爲便宜,何以爲之?敢稟。傳曰,依啓。
問禮官書啓,臣於十一日,逢着勅使於嘉山,使李馨長,以問禮官來到之意,報知于鄭譯,則以非都會迎勅之所,不可行見官禮,呈儀注。鄭譯使譯官謂臣曰,問禮官去時,聽我言而去,臣罷出後,卽就其所館,則鄭譯指儀注而笑曰,儀注,自有我之儀注,所齎來儀注,甚不關。且曰,問禮官,有欲言之事乎?蓋其意,以上候未寧,不得出郊迎勅,以臣必欲詳知而歸也。臣曰,上候未寧,今春尤劇,遍體針灸,方且和煦,亦不得暫時出戶,言未必,鄭譯遽曰,我已知之。臣曰,自上將不得出郊迎勅,今欲停當而去矣。鄭譯曰,何必預爲講定?勅行到京之日,出郊親迎爲與不爲,惟在自上處之,而不爲,亦有前例耳。因曰,吾意今番勅書,則必欲上之親迎矣。臣曰,自上若有一分力疾之勢,則豈不如鄭知事之言?鄭譯唯唯。臣曰,吾則只此而歸矣。鄭譯曰,無他談,只以鄭某哥,如此如此云云回報,且自上不出,則大君率百官出迎,可也云矣。傳曰,知道。以上迎接都監謄錄
上在昌慶宮。停常參·經筵。
辰時,日暈。
戶曹判書李溟上疏。入啓。答曰,省疏具悉卿懇。予意已諭,卿勿固辭。以上內記草
政院啓曰,伏見迎接都監啓辭,則開城府別迎慰承旨,自上特爲慰存於中路,全然停廢,或不無落莫之心云。各站迎餞雖停,別遣近臣慰問,似不可已,何承旨進去乎?敢稟。傳曰,左承旨進去。以上迎接都監謄錄
上在昌慶宮。停常參·經筵。
自辰時至未時,日暈。
禮曹啓曰,自前勅書,無宣讀之禮,今因遠接使狀啓,依宣詔禮爲之事,已爲啓下矣。此一款問禮官,當爲下去,更告于勅使,而今見問禮官書啓,則前往儀注,亦不省見云。今不必委往遠路,但改書儀注,添入其一節,待勅行至弘濟院,使問禮官持去,言于鄭譯而呈之,俾無臨時致訝之弊,爲當。其儀注改付標以入,竝爲啓下,何如?傳曰,知道。儀注不必改送。以上迎接都監謄錄
下直,綾州牧使任孝達。
京畿水使申景禋,承召上來。
昇平府院君金瑬上疏。大槪,仰陳危懇,乞遞內醫院提調事。入啓。
迎慰使卞三近·權大恒·金得聲·趙有恒,入來。以上朝報追謄
上在昌慶宮。停常參·經筵。
雨下,午後乃晴。
備邊司粘連啓目。答曰,如此極惡之人,不爲別樣處置,則難以懲戢頑民,更議定奪。以上內記草
迎接都監啓曰,儺禮廳,依前設行於仁慶宮月廊,而倉卒造作,不可不試習。二十日將爲私習,二十二日當爲三度習儀,軒架雜像,皆由正門而出,敢啓。傳曰,知道。私習有弊,勿爲,可也。以上迎接都監謄錄
下直,咸鏡都事金益禧。
護行大將邊忠範,出去。
答昇平府院君金瑬疏曰,省疏具悉卿懇。卿其勿爲固辭,安心調理。
結城縣監鄭玁卿,差使員上來。
遠接使書目,勅使,十六日到平壤,當留一日,二十五日·二十七日兩日中,入京計料事。
備邊司啓曰,今番勅使時,房守房子各樣差備,皆以坊民調用,其數不過三百十三名,而雖小小坊里,至定十餘名,亦及於城外農作之民,以此計之,五部被抄之類,不啻數千名,而下吏侵漁行賂之言,耳目所及,極爲駭愕。漢城府及五部當該官,竝從重推考,何如?傳曰,允。
京畿監司書目,麻田呈,以大司諫兪伯曾辭職上疏上送事。以上朝報追謄
上在昌慶宮。停常參·經筵。
謝恩,學諭崔根厚,昌陵參奉金允厚。
京畿水使申景禋,承召後還下去。
問安承旨金霱,開城府出去。
遠接使書目,勅使,十七日不留平壤,乘晩發行,止宿中和事,二十一日,則勢難入京,二十五日定奪事。
宗簿寺啓目,晉城監泳·晉山監滉等矣,以宗室擅居外方,居鄕作弊,武斷鄕曲,凌辱訟官,蹴打門直之卒,拘留三子,使官家莫敢下手,罪各決杖七十,徒一年半,告身盡行追奪,依後贖錄,經二年後抄啓,何如?啓功議各減一等。
鎭安縣監李杭,差使員上來。
禁府,鄭漢驥,元情公事判付內,姑停刑推議處。
全羅監司書目,高山縣品官百姓等狀內,同縣監趙光羽,納米請留事。以上朝報
刑曹粘連啓目。答曰,此擧甚薄,極爲駭異爲在果,彼此虛實,不可不詳覈處置,依回啓施行。內下記草
義禁府啓曰,本府月令醫員朴尙彬手本內,囚人李葳病勢看審,則自今月初九日,頭痛如破,目赤面黃,身熱如火,專廢食飮,以相當藥物,多般救療,而口乾唇焦,多飮冷水,氣息奄奄,極爲可慮,各別處置事手本,故敢啓。傳曰,保放。義禁府謄錄
上在昌慶宮。停常參·經筵。
自卯時至巳時,日暈。夜一更,巽方有氣如火光。
兵曹粘連啓目。答曰,依允。軍人則竝給職帖,似爲過重。金化·兔山等處戰功賞格,相考處置。以上內記草
下直,咸悅縣監李文雄,鉢浦萬戶孫天立。
答大司諫兪伯曾疏曰,遞差。
吏曹啓曰,臺諫有闕及新恩政事,取稟。
政院啓曰,以北郊厲祭祭文,傳曰,厲祭亦用黍稷乎,問啓事,傳敎矣。問于禮曹,則厲祭每位,只用稻米飯一器云。此祭文還出給之意,敢啓。傳曰,知道。他祭文,亦爲察改。
政院啓曰,昨日伏承聖敎,取考五禮儀祭品圖式,則城隍,用黍稷稻粱,無祀鬼神,用稻一器矣。問于禮曹,則只祭無祀鬼神云,故率爾回啓,而厲祭,捨城隍一節,於心不能無惑,更考厲壇之制,則城隍,在壇上北南向,無祀鬼神,在壇下左右相向云。以是觀之,城隍乃是主位也。屛去主位,只祭無祀之神,實涉未安,頃日遣官致祭之時,亦闕焉。已是欠典,不可援以爲例。臣等之意,莫如依節祭例,竝祀城隍之爲得宜。請令該曹,今此厲祭·城隍,竝爲磨鍊,而此祭文,使之改撰以進,何如?傳曰,依啓。
問安假承旨金瑨,入來。
吏曹啓曰,勅使時,假提調二十員·進止官二十五員·對客官三員·假都事五員,以時任付祿之人,差出,而各司雖有進排,闕內及都監之事,暫時進參於宴享時,未爲不可,而百般謀避,文簿絡繹,至於假提調,以付祿之人,稱以出去外方,或呈狀,或使巡廳下人,尤極駭愕,已爲啓下,單子中付標,亦甚未安。不得已公頉外,此後稱頉者,堂上則勿爲給料,各司官,則一一汰去,何如?傳曰,依啓。
通信使書目,本月十五日乘船事。以上朝報
上在昌慶宮。停常參·經筵。
辰時,日暈。酉時,日暈左珥。
兵曹參議閔應亨,請對引見。
備忘記,兵曹參議閔應亨陳啓之辭,雖出於爲國之誠,其侵侮大臣,指揮君上等事,則極爲不當,推考。以上內記草
藥房提調戶曹判書臣李溟,副提調行都承旨臣李景憲啓曰,近來聖候,調攝若何?受鍼停止之後,爲日已多,伏未審有顯效耶?臣等不勝仰慮之至,敢此問安。答曰,時無顯效矣。以上內醫院日記
義禁府啓曰,卽刻以刑曹回啓罪人愛香·連玉等,移義禁府處斷事,入啓,蒙允矣。恣意咀呪,行兇大內,係是逆罪,非本府獨斷處之,何以爲之?敢稟。傳曰,自本府照律施行。
又啓曰,愛香等,自本府照律事,傳敎矣。行兇大內,罪犯逆律,此何等罪人,而本府,只憑內需司推案,遽爾照律乎?不可創開無前之法,依法推鞫,以正逆律,何如?傳曰,依下敎擧行。勿爲固執,可也。以上禁府謄錄
守禦廳粘連啓目。答曰,民怨如彼,勿爲換米。以上內記草
宣傳官金瀅,行司猛崔起雲,覲親後入來。
去秋冬等承文院褒貶,肄習官金始蕃·尹文擧·河溍·南溟翼,已上中,副正字李光載,肄習官任潚,以上下。
吏曹啓目,粘連全羅監司狀啓云云。高山縣監趙光羽,善治之績,殊爲可嘉是白乎矣,瓜滿遞代,載在金石,納米仍任,事極苟且,狀啓內辭緣,勿施,何如?啓限秋成仍任。
禁府啓目,鄭漢驥招內云云。備局·戶曹文書,取來憑考爲白乎旀,李點·朴之謙,軍官及金大乾·韓愛男·金唜生·尹新立等,竝爲拿來,憑問,何如?啓依允。
禁府,金大乾等,拿囚。啓。
傳曰,政事,明日爲之。以上朝報追謄
上在昌慶宮。停常參·經筵。
辰時,日暈。自午時至申時,日暈。
迎勅三度習儀,爲之。
有政。
左議政沈悅箚子。入啓。答曰,箚陳之事,其無倫之說,不足介懷,宜勿控辭,安心行公。以上內記草
傳曰,愛香等照律公事,何至今不爲入啓乎?義禁府啓曰,罪人愛香等照律公事,所當卽爲回啓,而今日習儀時,判義禁金自點,落馬重傷,不省人事,如此莫重罪人,臣等無長官,而決不可獨爲照律,待其判義禁病勢差復出仕後,照律之意,敢啓。政院啓曰,愛香等照律公事,何至今不爲入啓乎?傳敎矣。臣急招當直都事傳授後,再三催促,而日晩尙不來啓,問其下吏,則今方往復於諸堂上家云,而亦不無怠慢之失,請當該都事推考。傳曰,依啓。
以義禁府草記。傳曰,還出給。仍傳曰,大內咀呪之事,所宜共憤,而禁府別生意見,終始推調,事極駭異,當該堂上,竝先罷後推。
堂上先罷後推現告,同知事吳竣·尹履之,郞廳推考現告,曺昌宇,判事金自點疏遞,堂上一員未差。
傳曰,罪人愛香等,若或徑斃,則當該都事,難免重罪事,言于禁府。以上義禁府謄錄
迎接都監啓曰,伏見政院宗宰單子,每宴以五員磨鍊,啓下矣。近來勅使時,例以三員入參,今不可有異於前日,二員令政院減下,何如?傳曰,依啓。當該承旨,難免不察之失,推考。
禮曹啓曰,卽見遠接使狀啓,則不爲闕庭開讀禮,而慕華館人民布諭時,百官參聽一款,雖無前例,依其言爲之亦可。儀注此一節勿爲添補,百官知委,慕華館無遺進參,宜當,開城府·碧蹄迎慰使,亦依其言,勿爲出送,大臣·承旨進去事,則依前施行,何如?傳曰,依啓。百官行禮,一依儀注爲之。以上迎接都監謄錄
備邊司草記。答曰,知道。崔·金兩人之事,此時言及,非便矣。
傳曰,勅使宣勅後,陳賀·頒敎等事,似不可已,令廟堂議處。以上內記草
謝恩,部將蘇尙謙。
下直,藍浦縣監朴鳴漢。
繕工監役李䅖正,薍監刈後入來。
銀溪察訪河啓圖,差使員還下去。
金泉察訪李慶桓,差使員上來。
大司憲李楘啓曰,臣伏聞昨日兵曹參議閔應亨,請對入侍時,盡言不諱,忠讜可掬,而其中擧論臣名,以不言爲非,臣不勝瞿然之至,忝在風憲,顯被指斥,不敢晏然仍冒,請遞臣職。答曰,勿辭。退待物論。
右副承旨申敏一啓曰,臣伏見本月中旬典獄署所呈囚徒,則掌隷院所囚丁彦男·丁景龍等,壬午十二月二十五日囚,至今仍囚,而不書罪目,只書右人等犯罪事云。臣考見前後承傳,則以私事,托於衙門,枉法濫囚者,求其罪而不得,則混稱犯罪,一繫牢獄,訴冤無路,自今直擧罪名,懸錄於囚徒,而泛稱罪犯,任意囚禁,極爲寒心。今後切勿囚禁,猶踵前習者,令獄官一一牒報,刑曹入啓處置。如或誣以他罪,枉囚現露,則官員罷職,色吏重究事,再捧承傳,而今此掌隷院泛稱犯罪,而任意囚禁,至於久囚經年,其不有承傳之罪,不可不懲,典獄署,㤼於上司之令,不爲枚報刑曹,亦爲駭愕。請掌隷院當該官員,依承傳罷職,色吏令攸司重究,典獄署當該官,亦爲從重推考,何如?傳曰,依啓。當該官員,姑先推考。
禁府,金大乾等元情公事判付內,姑停刑推議處爲乎矣,金大乾·朴之謙乙良,放送。
執義沈東龜,掌令成夏明,持平李後山啓曰,臣等,卽見大司憲李楘引避之辭,則有忝長風憲,顯被指斥等語。閔應亨請對時,雖擧長官之名,而顧其風憲之任,則臣等亦何異焉?不可仍冒,晏然處置,請命遞斥臣等之職。答曰,勿辭,退待物論。
備邊司啓曰,今日之憂,不在於敵國外患,而饑饉癘疫,人民死亡殆盡,此實莫大之憂也。民以食爲天,國以民爲本。民天旣絶,邦本旣蹶,則國何以爲國乎?近年以來,連値凶荒,民無蓋藏久矣。上年畓穀,稍勝於去年,而民間,例以稻穀,充於賦稅之用,所食者,只是田穀,而旱田失稔,米菽無儲,未及深冬,民食已盡,逮至春節,阻飢益甚,饑饉之極,必有癘疫,乃理之常也。傳相熏染,十室九痛,死亡無數。其間雖有僅甦之人,而呻吟未定,腸肚空虛,匍匐出入,欲採野菜,而全無氣力,顚仆溝壑云。臣等一聞此言,食不下咽。頃者旣有南漢·江都米太除出分給之事,而各官急於上納,民情亦欲免目前督徵之患,乃以此米,移納於宣惠廳,然則南漢·江都所給之米,不入飢民口吻之中矣。厥後又因京畿監司狀啓,雖有若干分給之擧,而民多米尠,萬無遍給升合之理,其饑餒之狀,少無所減。若不及今發糶救恤,則將無孑遺矣。念昔祖宗朝,癘疫熾盛,則自上親製祭文以祭之,或送藥物以救之,列聖恤民之意,至矣盡矣。今之事勢,則千方百藥,不如一溢米。誠能除出江都米四千餘石·南漢米二千餘石,分給附近各官,以賑飢口,則已死者,雖不可及,喣沫將死之命,庶可救矣。至於秋成,按簿還徵,則在官家,無失粟之患,於民生,有再生之德矣。至於量其戶口多寡,均一分賑之策,則專在有司詳密指揮之如何耳。外方賑恤之事,曾因近臣啓辭,該曹已爲覆啓矣。但其區畫不過守常循例之事,而殊無大設施大傾倒之意。更令該曹另加料理,耗穀不足,而至於元穀,除出以給之,期於使斯民得蒙實惠,千萬幸甚。臣等區區之意,竊以爲目下切急之務,保民爲上,軍餉次之,惶恐敢啓。傳曰,依啓。
左參贊金自點箚子。大槪,今日慕華館習儀時,猝然馬驚落傷,昏倒不省人事,本職及兼帶判義禁乞遞事。入啓。答曰,只遞判義禁。
掌令李應蓍啓曰,臣卽見大司憲李楘引避之辭,則有忝長風憲顯被指斥等語。閔應亨請對之言,雖擧長官之名,而顧其風憲之任,則臣亦有何異焉?不可晏然仍冒處置同僚,請命遞斥臣職。答曰,勿辭。退待物論。
右議政沈器遠上疏。大槪,冒居鼎席,奉職無狀,亟正臣罪,以謝人言事。入啓。以上朝報
吏兵批政事,以李厚源爲大司諫,李禬爲南原府使,朴隨亨爲天安郡守,杞平君兪伯曾,學諭單柳志立,宋熙佐爲宗廟令,愼三俊爲社稷令,朴寶賢爲兼司僕將,金聲發爲守門將,崔得龍爲同知,丁彦璜爲書狀官,朴宗阜爲吏曹佐郞,孔尙興·李天耉爲部將,金成一爲武兼,金益熙爲副應敎兼春秋,蔡聖龜·李有溫·邊孝誠爲判校,領中樞單姜碩期,兼養賢主簿單田皥民,森森坡萬戶李德麒,安骨萬戶劉銶,以金蓍國爲大司成,洪繼祥爲平山萬戶,金成烈爲武兼,金尙濂爲軍資判官,李行遠爲右尹,韓必遠爲同義禁,金尙爲禮曹參議,全命龍爲直講,朴遾爲司諫,李厚基爲掌樂正,校檢單韓希卨,典籍單吳挺一,典籍單金汝旭,文科壯元洪應龜爲五衛將,金準爲部將,同知單金致謹,僉知單李元龍·趙潝。傳曰,吏曹佐郞,後日政差出。傳曰,謝恩,副使懷恩君差送,長興主簿單康汝楫,武科壯元副司果尹文擧,護軍尹順之,副司正南斗爀,左尹李行遠,右尹韓必遠,以鄭泰齊爲吏曹正郞,柳宜涵爲監察,李光弼爲活人別提,趙希進爲司䆃正。
上在昌慶宮。停常參·經筵。
夜一更,東方有氣如火光。
謝恩,僉知李元龍·趙潝,同知崔得龍,掌樂正李厚基,五衙將洪應龜,軍資判官金尙濂,學諭柳志立,養賢主簿田皥民,南原府使李禬,兼春秋李有溫,右尹韓必遠。
左道水運判官鄭希尹,漕運事,出去。
答右議政沈器遠疏曰,省疏具悉。所陳之事,其言之虛妄,予已洞燭,卿其安心,勿爲控辭。
都承旨李景憲,勅使迎候事,碧蹄出去。
政院啓曰,禁府堂上三員,皆已遞罷,只有同知事韓必遠。莫重獄事,不可遲延,闕員,當日爲政,差出,何如?傳曰,口傳差出。
弘文館啓曰,新除授副應敎金益熙,時在忠淸道懷德地,經筵入番事緊,請斯速乘馹上來事,下諭。傳曰,依啓。
左議政沈悅,勅使迎候事,碧蹄出去,京畿都事金鋿,左議政陪行事,出去。
獻納金振,正言金泰基啓曰,臣等以無似,忝居言責,當今之可言者,何限,而碌碌隨行,含默度日,臣等之孤負聖恩,亦已多矣。頃日閔應亨請對時,其指斥之言,雖及於李楘一人,而不言之誚,均有所歸。臣等何敢晏然仍冒,處置憲府乎?請命遞斥臣等之職。
正言韓必明啓曰,兩司多官,以頃日閔應亨登對時指斥之事,相繼引避,而閔應亨卽臣妻同生娚也。臣何敢有所可否於其間,而晏然處置乎?請命遞斥臣職。答曰,勿辭。退待勿論。
以獻納金振,正言金泰基避嫌,傳曰,不干之事,如是瀆擾,殊未妥當,此避嫌還出給。
吏曹口傳政事,以李德泂爲判義禁,尹暉·鄭廣敬爲同義禁。
問安官丁彦璜,入來。
昇平府院君金瑬上疏。大槪,請削臣所帶提調之任,且治臣罪,以謝人言事。入啓。
院啓,兩司臺諫,竝命出仕事。處置措語缺答曰,依啓。
京畿都事金鋿,落後入來。
執義以下,就職。
大司憲李楘,命招病不來。
傳曰,右相處,遣承旨敦諭。
正言韓必明,就職。
京畿監司書目,勅使二十二日開城府止宿事。
大臣·備局堂上,請對入侍。以上朝報
禮曹草記。答曰,知道。所謂陳賀,乃是本曹陳賀也。
禮曹草記。答曰,第三日陳賀敎書,齎勅官處授送。
備邊司粘連啓目。答曰,依允。今後逢點日字,詳察爲之,俾無如此之弊。錦州軍士交替事以上內記草
義禁府啓曰,罪人愛香等處斷之事,一刻爲急,而本府堂上,或遞差,或罷職,本府規例,不爲備員,則凡干公事,不得獨斷,惶恐敢啓。傳曰,知道。義禁府謄錄
上在昌慶宮。停常參·經筵。
國忌。
禮曹啓曰,宰臣聽皇旨,叩頭四拜之禮,略爲儀注以入之意,草記。傳曰,闕庭行禮,依淸譯所言,只行四拜,慕華館行禮,則一依宣勅儀注爲之,軍民則百官退出後,宣諭似當,更議處之事,傳敎矣。但念此前所未有之禮,而勅使之意,以曉諭大小人民爲重,則百官聽宣讀之後,宣勅官,依淸譯所言,以方言解說于都民,似爲曲盡,一禮兩節,雖甚不典,此外更無他術,姑以此磨鍊儀注啓下,而一邊以此曲折,言于館伴,預通于淸譯,何如?傳曰,依啓。
又啓曰,軍色郞廳蔡聖龜逐日仕進,而今者脚腫重發,不能行步,勢難察任,不得已改差,其代以兵曹佐郞任重,差下之意,敢啓。傳曰,知道。以上迎接都監謄錄
有政。吏批,以韓必遠爲開城留守。
上在昌慶宮。停常參·經筵。
右議政沈器遠初度呈辭。入啓。答曰,遣承旨敦諭。
左議政沈悅箚子。入啓。答曰,省箚具悉。箚辭甚當矣。請右相出仕事以上內記草
勅使接見後,藥房提調戶曹判書臣李溟,副提調行都承旨臣李景憲啓曰,伏未審此時,聖候若何?受鍼未久,方在靜攝之中,而玉體勞動,應接移時,恐或有添傷之患,臣等不勝憂慮之至,敢此問安。答曰,氣體不如昨日矣。以上內醫院日記
政院啓辭,卽刻譯官,以館伴意來言,今日平明勅使,到弘濟院。鄭譯以勅使之意,傳言于臣等曰,自上禮當郊迎云,而鄭譯私語于臣等曰,自上未寧,俺已聞知,不得出迎之意,急急委遣一官通示後,此行當進云,敢啓。傳曰,依爲之。
又啓曰,臣等在弘濟院,聞傳語之言,承旨當爲馳來云,卽言于鄭譯曰,自上針灸之餘,畏風不得出迎,將遣官以謝云,則勅使,三吹卽發向前進矣,敢啓。傳曰,知道。承旨遇勅使于延恩門,傳命後先回,勅使巳時到明政殿,宣勅後便殿接見,未時到館
又啓曰,勅使,自闕下來于館所,各就房中安歇,而今日下馬宴之意,言于鄭譯,則勅使宣諭後,徐當設行,見官禮,則明日爲之云,敢啓。傳曰,知道。
政院啓曰,卽刻遠接使臣鄭太和,送言于臣等曰,以昨日狀啓中,坡州路上,淸人誤射我國人,逢箭之事,上勅使,極其未安,入京之後,以誤射之人,欲爲置法,而此人,皇帝親信者,故難於處斷,終夜不寐致慮云。自上接見之時,勅使雖不發此事,自上先爲慰諭曰,射人之事,實爲無情,而況逢箭者,不至殞命云。大人切勿憂慮之意,臨時言及,似當,敢啓。傳曰,勅使不爲言及,則自我先發,似或未妥矣。
都監啓曰,射人家丁,拘留於館所否耶?若拘留,則似當有開諭解釋之事,密問于差備譯官事,傳敎矣。射人淸人,具鎖土木,別置樓下房,飮食則依他頭目例,使之入給矣,敢啓。傳曰,知道。以自上之意,措辭開諭,俾蒙解釋,可也。
又啓曰,以都監射人淸人具鎖草記,傳曰,以自上之意,措辭開諭,俾蒙解釋,可也事,傳敎矣。以上命措辭言之,則鄭譯頗以爲喜曰,如是下敎,卽當分揀,而中箭之人,若死於三日之內,則自當有罪,病勢輕重,使之探知以報云,故卽爲分付京畿監司之意,敢啓。傳曰,知道。
又啓曰,今月初七日成貼,平安監司具鳳瑞狀啓中,頭目多少,問于鄭譯,則二勅使及鄭譯外,李論善竝計,一等頭目四名,三等頭目五名,又家丁二名云,而今日衾枕入給時計之,則三等非五人,只三人,問于陪行差備譯官,則逢着嘉山時,三等亦三人云。名數與當初所言不同,未知其故,敢啓。傳曰,知道。
又啓曰,卽者傳語譯官來言,勅使,明日巳時,出往慕華館之意,分付云,敢啓。傳曰,知道。
又啓曰,各色郞廳,依前例今日爲始,館所直宿之意,敢啓。傳曰,知道。
又啓曰,當此農時,許多才人,盡爲留置,爲難之意,言于鄭譯,則鄭譯曰,此言極是無聊之時,必有庭戲之擧,其中上色抄擇留置,其餘則還送云,故各技上色竝四十名,姑爲擇留,其餘則竝爲下送,而儺禮廳郞廳二員內,義禁府都事李星徵,爲先減下之意,敢啓。傳曰,知道。以上迎接都監謄錄
兵曹啓曰,國家設官分職,各有所司,兵曹主軍務,戶曹主錢穀,軍務錢貨之不能易務,例也。臣曹雖有若干綿布,儲作軍需,以待不時,而瀋陽農作之銀子,亦責於臣曹及管餉。管餉錢穀地也。責之猶或可也。至使臣曹,貿出銀貨,則地部爲任所幹者何事,出木貿銀,固非臣曹之事,而事在急遽,似涉推諉,故依啓下貿送。此後勿以爲例之意,奉承傳施行,何如?傳曰,依啓。以上兵曹謄錄
義禁府啓曰,王府按獄,自有規例,若罪犯綱常,該曹及他司,雖已取服,必入啓,例下本府,更爲取招後,依律處斷,乃祖宗金石之典也。宮闈咀呪,實是莫大之變,兇穢雜物,狼藉遍置,戾氣觸犯,何所不至,思之至此,極可寒心,此非大逆極罪乎?王府體面至嚴,大逆罪名甚重,而不遵舊規,遽爲照律,有若尋常罪犯者然,此路一開,後弊不些矣。嚴譴已下,臣等所當奉行之不暇,而恐違存羊之意,致欠流來之憲,反復思惟,極爲未安,不勝惶恐,敢申仰稟。傳曰,令內官推鞫,旣已取服,本府所當結案,取招照律而已。何以再三强請,必欲干預耶?事雖如此,旣曰法例,則不必相持,依啓辭爲之。以上義禁府謄錄
禮曹啓曰,明日慕華館宣勅事,問于鄭譯,則勅書正本,使官員先爲奉出,待候于幕次云。明明曉頭,令承文院官員,盛以龍亭,先出敦義門排設,以待久禮之後,本院官員,還爲持來,宜當,以此分付之意,敢啓。傳曰,知道。承文院謄錄
上在昌慶宮。停常參·經筵。
藥房副提調行都承旨臣李景憲啓曰,昨承氣體不如昨日之敎,不勝憂悶之至。伏未審玉體,昨日勞動之後,夜來調攝,亦何如?區區仰慮之至,敢此問安。答曰,與昨一樣。內醫院日記
江原監司狀啓,襄陽呈,以三月初二日,大風猝起,掀天動地,氣勢獰怪,百尺之松,盡爲拔根,屋瓦皆飛,人不立行。初三日,嶺上累十里外,有一派山火,瞬息之間,飛到平郊,烈火翻空,烟焰漲天,火塊飛舞,着物輒燒,境內民家五十坐,盡爲燒盡,洛山巨刹,亦被灰燼。祥雲察訪呈,元巖驛至殘,難堪其役,且値凶荒,流亡相繼。二月二十三日,狂風猝作,山火發延,元巖一驛十五家,一時燒盡,事係變異事。
夜一二更,南方有氣如火光。三更,黑雲一道如氣,自東方,直指西方,長竟天,廣尺許,移時乃滅。
右議政沈器遠,再度呈辭。入啓。答曰,卿以忠良輔弼,佩國安危,其進退,決不可輕也。況今勅使在館,而左相老病,勢難逐日參宴,卿須念國事,速出行公事,遣承旨敦諭。以上內草記
迎接都監啓曰,勅使出往慕華館時,辰初初吹,辰末二吹,巳初三吹事,分付矣,敢啓。傳曰,知道。
又啓曰,卽刻勅使,出往慕華館之意,敢啓。傳曰,知道。
又啓曰,勅使出來慕華館,宣諭百官後,次諭都民,都民等,聽畢拜謝,禮罷,進茶啖之意,敢啓。傳曰,知道。
又啓曰,當刻勅使還館,卽行見官禮,下馬宴則退行云矣,敢啓。傳曰,知道。
又啓曰,每於如此之時,軍牢等多有憑凌之弊。今日到慕華館,軍牢崔宗立,以大棍打漢城府書吏,至於破頭重傷,所見駭慘。崔宗立,令攸司依律重治,何如?傳曰,允。
又啓曰,卽刻李馨長極陳房妓之弊於鄭譯,則鄭譯曰,駄來遠方,搜索閭家之際,果爲有弊。時方入房者外,留置二三人,其餘則竝爲還送云,敢啓。傳曰,知道。
又啓曰,鄭譯傳言,年少譯官輩,生疏於使喚,令張禮忠,雖非差備,常在館中,敎誨凡事云,敢啓。傳曰,知道。
又啓曰,鄭譯送言于臣等曰,坡州中箭之人,病勢輕重,不能詳知,卽須馳送伶俐一人,看審來告云,故分付京畿監司之意,敢啓。傳曰,知道。
又啓曰,今日不爲下馬宴,依前禮別茶啖排入之意,敢啓。傳曰,知道。
又啓曰,昨夕鄭譯言,勅使欲調煎所飮之茶,責入駝駱,卽朝應辦色,覓給一器,則鄭譯言,不可如是略略進排,雌牛竝犢三頭,備芻豆以入,養飼於館中,連續取乳,以用於欲飮之時云。令戶曹覓入乳牛之意,敢啓。傳曰,依啓。
又啓曰,卽刻鄭譯差備譯官傳言曰,毛匠張乃雲招來云。張乃雲,適以房守軍,守在館外門,卽爲招入,則鄭譯問曰,汝之妻娚李禮男,被虜在於我所,渠欲知渠之子息生存,須卽率來云。似欲知其生死眞的,不得已使之招入之意,敢啓。傳曰,知道。以上迎接都監謄錄
上在昌慶宮。停常參·經筵。
卯時,日暈。
藥房提調戶曹判書臣李溟,副提調行都承旨臣李景憲啓曰,臣等,連承聖敎,再昨聖候,不如三昨,昨日聖候,與再昨一樣,必是玉體勞動之際,脫着開閉,而有傷感之致,不勝區區憂慮之至。伏未審夜來調攝之候,比昨,何如?若未趁時和解,恐至彌留,明知聖候所感證勢,然後欲爲議藥以進,敢此問安,竝爲仰稟。答曰,所患之症,今日頗似減歇,勿爲議藥。以上內醫院日記
政院啓曰,勅使來往時,各處迎餞慰宴,竝爲不設,而至於中路問安,則來時已爲之,回還時亦當爲之矣。問安假承旨,預爲差出之意,敢啓。傳曰,依啓。
迎接都監啓曰,勅使漢江遊觀時,例有禮單,而頭目則不給矣。今則大通官,自處甚重,異於頭目,禮單有無多少,令該曹稟旨處置,何如?傳曰,依啓。
又啓曰,卽刻副勅使·差備譯官李耋,以勅使之言,來傳曰,八道頒布勅書謄本,一依原本,竝書國王姓諱,然後一本,當持納于皇帝前,而今此謄本,不書姓諱爲不當,斯速改書以入云。都監論辨不聽,不得已改書以給之意,敢稟。傳曰,知道。
又啓曰,卽刻差備譯官,以鄭譯意來言,今日頒勅後,欲爲下馬宴矣。日勢已晩,下馬宴,當爲退行,而有所言事,左議政及都監堂上,頒勅後,將爲相見云,敢啓。傳曰,知道。
都監郞廳,以左議政意啓曰,臣聞下馬宴,今日當行之奇,待候於勅使所館處矣。以勅書謄本改書之故,日勢晩暮,不爲受宴,而招臣及館伴於西宴廳。鄭譯出言於臣等曰,沈演·金應海·李慶徽·閔聖徵等,則當初削職黜送,李明漢·李敬輿·許啓等,則罷職矣。此人等,皆不當蒙宥,於此赦云。臣等答曰,有此慶典,欲與一國臣民同慶,故本國雖有陳賀頒赦之擧,而至於係于上國之罪,則當待上國之命,豈自本國輕易赦宥乎?鄭譯曰,然矣。又曰,林慶業入送時,備局有司堂上,自本國摘發處置後回報云。臣等問曰,所謂處置,當用何律耶?鄭譯答曰,或遞或罷,惟在本國處分耳。臣等又問曰,沈演等七人,今番則固不當蒙赦,未知何時可蒙疏釋之典耶?鄭譯曰,自當漸次宥之矣。臣等問曰,灣上所在各人,則亦當何時有處置之事耶?鄭譯曰,此人等,則時方被拘,尤不當蒙宥於此赦矣。且曰,大臣·六卿,某日來謝勅使,以致感激皇恩之意,似爲宜當云。臣等欲於明早來謝,則鄭譯唯唯,故明日下馬宴未行之前,聚會六卿致謝之意,敢啓。傳曰,知道。
又啓曰,勅使卽刻出坐,而宴廳陳列儀物,招入八道齎勅官,使鄭譯,傳授承文院官員,承文院官員傳授齎勅官,仍爲分付曰,俺等,前頭當留八箇日,須急急馳往傳給,監司,雖深山窮谷,盡爲布諭後,報知安州云矣,敢啓。傳曰,知道。
又啓曰,卽刻鄭譯差備通事來言,鄭譯,要服竹瀝達痰丸,而當親自看劑云。令醫司,生材備給之意,敢啓。傳曰,知道。
又啓曰,卽刻兩使聚會一處,覓入碁局之意,敢啓。傳曰,知道。
又啓曰,以前日平安監司具鳳瑞狀啓,淸川·大定兩江,浮橋難便之事,使李馨長,備細言之,則鄭譯曰,今番則事勢果爲如此,姑勿排造,而後日則不可以此,援以爲謄錄,此意知委于平安監司云,以此行移之意,敢啓。傳曰,知道。
又啓曰,使譯官探問碑閣出往與否,則鄭譯曰,留日不多,不可奔走於其間,漢江則兩勅使欲見,明明日當爲出往,而三田渡,則往來甚勞,不必往見,許多船隻,等待有弊,使之放送云,敢啓。傳曰,知道。以上迎接都監謄錄
義禁府啓曰,以本府草記,傳曰,依啓辭爲之事,傳敎矣。罪人愛香等,罪犯係于大逆,今當取招,結案照律,而推鞫之意,敢稟。傳曰,旣已發落,不必煩稟。
政院啓曰,推鞫事,命下矣。某處爲之乎?敢稟。傳曰,此非大逆,令本府取招。
傳曰,頒赦·百官加爲之。
政院啓曰,頒赦事,命下矣。某罪以下赦之乎?敢稟。傳曰,雜犯死罪以下,竝宥。
義禁府啓曰,罪人李葳,初以林慶業妾梅還,及奴福只等許,接事被囚矣。今者慶業妾與奴子,旣已入送於平安道。李葳別無可問之事,其罪犯,亦不至當死,且取考本府捧招,及回啓之辭,前郡守金凜,用下之物,有加無欠云,則似無顯著之贓罪,事于廉健·金福男·金天江,尤涉冤枉。今此大赦,似蒙原宥,而李葳,係于慶業,金凜,亦係贓汚,臣等不敢客易擅便,上裁,何如?傳曰,依啓。李葳蒙宥,不可照律施行。
放未放單子,放秩,韓亨吉·李汝澤·石春荃,未放秩,趙廷立·李益吉·李廷楗·李英豪·李葳·金凜·廉健·金福男·金天江·閔期遠·鄭漢驥·尹新立·李點·金旕生,啓下。以上義禁府謄錄
傳曰,領相家,限三年給祿,墓幕造給等事,一依延平府院君例施行事,言于該曹。
右議政沈器遠箚子。入啓。答曰,觀卿箚辭,具悉卿意。頃日之事,人自爲怪,於卿何損?卿其體予至意,勿爲介懷,速出行公。以上內記草
上在昌慶宮。停常參·經筵。
兵曹判書質子李撊,下直。
有政。內記草
迎接都監啓曰,昨夕,鄭譯所言竹瀝達痰丸材料,方爲覓入,使之劑給矣。卽刻差備譯官朴璇,持勅使所書藥錄小紙來言曰,勅使等言,俺等亦欲服之,竹瀝達痰丸一劑·竹瀝化痰丸一劑,須擇精材劑給,當歸·木香·砂仁·木瓜·麥門冬等材,極擇每樣兩封入給云。令醫司竝爲覓入之意,敢啓。傳曰,知道。
又啓曰,卽者傳語譯官來言,勅使明日漢江出往時,辰初辰中辰末,初二三吹云,敢啓。傳曰,知道。
又啓曰,勅使入京日,鄭譯言,才人擇留,以爲無聊之時,庭戲之具云,故四十名擇留矣。今者,使李馨長更爲探問,則鄭譯言,農時久留爲難,竝卽放送云,敢啓。傳曰,知道。
都監郞廳,以左議政意啓曰,今日,臣與宰臣元斗杓·李時昉,俱詣勅使所館處,請下馬宴,則兩勅使,出坐西宴廳受宴,行酒完盃禮等事,依禮行之。臣等勸酒,則稱以素無酒量,不得盡爵云。臣等仍爲辭退,昨日鄭譯所言致謝事,依其言,今朝,臣與六卿齊會矣。鄭譯變其前說曰,今日事勢非便,勅使回還臨時,自上必有遣中使·承旨致問之事,其時諸宰,仍爲致謝,則似好云,故致謝一事,今日不爲矣,敢啓。傳曰,知道。以上迎接都監謄錄
義禁府啓曰,云云事,傳敎矣。罪人金凜及事干廉健·金天江·金福男等,罪犯,俱係贓汚,故書於未放之中,而顧念前日金凜本府回啓公事,有曰,用下之物有加無欠云。則其時有司之臣,必反復詳査,金凜元情及各人供招,有此云云矣。凡爲人臣者,若一毫罪犯貪汚,則豈敢妄生庇護之計,自陷於欺罔之律哉?況此大霈之餘,若使應放之人,不蒙鴻澤,獨自向隅,則實是聖代之一冤枉也。昨日草記,傳曰,依啓。以此觀之,金凜·廉健·金天江·金福男等,亦皆在蒙宥之中矣。王獄囚係,放與未放,若或朦朧擧待,則所係非輕,金凜等四人,今皆放送乎?恐致差謬,敢此惶恐仰稟。傳曰,放送。以上禁府謄錄
備邊司啓曰,丁丑年下城之後,都民四散,還集無路,不得已上番軍士,許令代立,其後則還爲禁斷,不得代立矣。今年則京外事勢,大異常年,連値凶荒,京中之民,資活無策,外方癘疫大熾,十口之家,臥病者過半,耕墾之減少,勢所然也。當此之時,又從而上番更代,則廢農必多。到京之後,又得癘氣,不能以時救療,則暴骨原野之患,委屬可矜。今年來朔爲始,許令收布代立,則京外之民,庶幾兩利矣。令該曹稟旨施行,何如?傳曰,依啓。
兵曹啓曰,云云事,傳敎矣。新番軍士,今月二十七日點考,則擧皆懸鶉百結,飢色滿面,問其納布歸農由,則下三道軍,或有自願者,而江原道軍,齊聲白活曰,上番事重,故赤手上來,非不知納布之爲便,而一匹之木,力不能備納,願賴官救恤,欲活餘命云。此無非上年木花絶乏之致,而所見極爲殘忍。若無及時別樣處置,則勢將飢斃,令賑恤廳依上年例,饋其粥物,俾免飢病之患,納布亦從其願代立,何如?傳曰,依啓。納布一事,厥弊多端,自願者小,則勿爲宜矣。
又啓曰,云云事,傳敎矣。當初點考時,以自願納布之意分付,則皆稱貧乏,自願者似不多矣。今日之坐,江原道,則只蔚珍·杆城兩邑軍二十八名,而下三道各邑軍,自願者,四百九十餘名,合而計之,則其數至於五百餘名矣。依備局啓辭,納布雇立之意,敢啓。傳曰,近來爲此苟且之政,以致壞法貽弊事,甚不當也。
又啓曰,云云事,傳敎矣。今此上番軍士納布之事,一以使京中飢民,代立資活,一以使軍士,及時歸農,乃備局爲慮民事,啓辭蒙允,故五百餘軍人,聞有此擧,皆換糧貿布以來。且明日,例是新舊替番日,故一邊啓辭,一邊收布,已爲捧納之後,納布軍士,則各自退散,旣納之木,勢難還給,應爲雇立者,入於分軍之數,其勢決不可中止。臣之顚倒率爾之責,固所難免,惶恐待罪,而事勢狼狽,至於如此。限今當番,許其雇立,使京外軍民,得蒙一分之惠,以爲一時之便,何如?傳曰,知道。勿待罪。以上兵曹謄錄
吏批,以金蓍國爲同義禁,崔根厚爲司宰參奉,李必榮爲同義禁,金慶懋爲監察,呂爾徵爲右尹,尹檄爲監察,成琡爲廣興主簿,沈熙世爲獻納,崔元立爲軍器主簿,校書博士單卞時煥,校書正字單李河,奉常直長單尹安基,庾軾爲木川縣監,安廷燮爲醴川郡守,姜喜昌爲鎭海縣監,鄭廣敬爲大司憲,尹世獻爲陽川縣令,金振爲修撰,朴純仁爲稷山縣監,兼知義禁單尹暉,鄭鍵爲延豐縣監,左尹呂爾徵,右尹李行遠。
上在昌慶宮。停常參·經筵。
自巳時至酉時,日暈。
傳曰,史官二員待命,騎馬六匹立之。內摘奸
備邊司草記。答曰,依啓。此事當爲報瀋之意,亦令言之。刑曹判書元斗杓罷職事以上內記草
迎接都監啓曰,卽刻入示坡州中箭人病勢漸差,馳報,則加鎖淸人,卽爲解放云,敢啓。傳曰,知道。
又啓曰,卽刻差備譯官來言,鄭譯言,左相有所白之事,而至今不爲回報云,頗有未快之色。蓋昨昨所言沈演等不可蒙赦,李明漢等罷職,備局有司堂上處置事,不爲回答之故也。令廟堂急速議處回報,何如?傳曰,允。
備邊司啓曰,本司有司堂上,或罷或遞,自下不敢擅便,伏候睿裁矣,答曰,無已則罷職,似可矣事,傳敎矣。臣等,亦知有司堂上之無罪,而彼旣提起,催督不已。今若論辨,以明其無罪,則終歸無益,而便作一場爭端於將爲結局之日,甚非事宜。或遞或罷,元非大段,不過一時塞責,而遞差太輕,罷職可矣之敎,極爲允當。其時有司堂上元斗杓罷職事,卽令李馨長回報于鄭譯之意,敢啓。批言在上
迎接都監啓曰,勅使三吹後,出往漢江之意,敢啓。傳曰,知道。
又啓曰,昨夕右議政使譯官李耋,送言于鄭譯,以謝病未相見之意,且言沿路七處宴享,來時不捧,心甚未安。下去時,則可以受之,欲明知受與不受,預爲分付云,則鄭譯答曰,中路聞政丞之訃,不任驚怛,入京,大監又以病患,不卽奉拜,心甚缺然。翌日宴時,若爲押宴,則當拜謁矣。七站宴享事,則皇帝軫念西路民弊,使之勿受,故上來時,旣不得受,下去時,何可受也?丁寧不受之宴,虛送餞慰使及禮單,殊極有弊,愼勿下送云。李耋往復,再三詳盡講定,餞慰使不爲下送,設宴諸具,勿爲備待之意,京畿·開城府·兩西,行移,何如?傳曰,允。
備邊司啓曰,房妓一事,爲都下莫重之弊,自聞勅使先聲,人人自畏。或有奔避者,追突執捉之際,閭巷騷然,人無樂生之心矣。今聞李馨長之言,鄭譯之所大欲,在於中和官婢寶生免賤事也。今若遂其所願,則京中房妓一事,非所慮也。渠當與鄭譯牢約,後日西路房妓,至京城便行,而京城,則更無侵擾之患云。若然則失一官婢,而可除都民莫大之弊矣。惶恐敢啓。答曰,依啓。此事若或一二番施行而止,則李馨長,難免欺罔之罪矣。
都監郞廳,以館伴宰臣意啓曰,今日勅行,辰末離發,不入南關王廟,直上濟川亭,依幕小觀打魚後,卽往船上。臣等仍行見官禮,呈御帖下副船,鄭譯亦從而來,敍話如舊,呼酒飮。臣等以爲生光之地,說話之間,臣景曾言曰,自渡鴨江,每事除弊,誠爲多幸,而但交替軍兵之事,極爲難處,行齎去送,八路騷然,入防未久,旋卽替還,萬無支堪之勢。此事則雖十五朔·二十朔·三十朔,當自本國處置,何必指揮云云,則答曰,吾亦知其間之弊,今雖言於勅使,勅使無權,不可變通。謝恩使入去時,六朔交替難便之事,具由移咨該部,則吾當極力周旋,事可成矣,毋忽爲之云。臣因問小邦偏狹,人才不多,國家任事之人,令公所知也。朝廷之事,令公歷歷可知云,則鄭譯答曰,申政丞旣死,其他諸宰,吾甚惜之。頃日闕庭,獨一相入班,於心缺然,小人之意如是,故言及云云。卽由豆毛浦,不入東關王廟,仍爲還館之意,敢啓。傳曰,知道。
都監啓曰,都監凡事,百般周旋,僅得無事矣。今日船遊,鄭譯飮酒至醉,仍爲酗酒,自言今番,則百事除弊,而吾家丁,不言於吾而亦給房妓,是何事耶?仍令捉入宴享色郞廳,棍打八度,使之改差,而臣方待候館下,若知其奇,則或可入去周旋,不至辱國而捲帳。譯官皆爲退去,不爲來言,旣打之後,始聞其奇,極爲痛愕。令該曹各別重治,何如?傳曰,依啓。家丁房妓,通事李論善,以鄭譯之意,使之入之,故宴享色,不得不入之,而竟致生事
都監郞廳單子,李丕顯改差,代禮曹正郞尹世任改付標啓下。以上迎接都監謄錄
上在昌慶宮。停常參·經筵。
國忌。
自午時至申時,日暈。
迎接都監啓曰,卽者鄭譯,令朴璇等出言曰,初三日間,欲爲發行,今日·翌日回禮兩宴,竝爲設行,右議政當爲押宴,而似聞右議政病告云。左相以老病獨行,此豈右相言病之時,非有他故?必是厭薄,俺等,不欲相接之所致,博氏兩勅,稍解儀禮,恐致疑訝,右相果若實病,則今日之宴,不可受之云,敢啓。傳曰,知道。右相進參,宜當。
又啓曰,卽者李馨長,以勅使及鄭譯轎子軍九十名,晝夜待立,農時裹糧,有弊端事,陳說於鄭譯,則鄭譯言于勅使,使之放送云,故卽爲放送之意,敢啓。傳曰,知道。
都監郞廳,以右議政意啓曰,臣與尹暉·徐景雨,詣館所,請行翌日宴,則譯官,以鄭譯言來傳,回禮·請宴,一時竝行云。臣等,進宴廳等候,小頃,兩勅使出坐。臣沈器遠·臣徐景雨,先行見官禮,仍行酒禮完盃等禮,依例爲之,禮畢辭出矣,敢啓。傳曰,知道。
都監啓曰,今日左議政來于館門外,使李馨長言,備局有司堂上元斗杓遞罷之事,則鄭譯,答以唯唯。勅使使譯官出言,四月初三日,當爲回去,牌文書送云,似當有依例請留之擧,敢啓。傳曰,知道。依例請留。
都監郞廳,以右議政意啓曰,宴禮設行之事,已爲啓達,而宴禮完畢之後,鄭譯使譯官,留臣依幕,仍爲相會於西宴廳,屛去耳目,從容打話曰,申相捐館,國事從此可知矣。前日往來時所請崔泰慶等及咸從一先事,至今不爲施行,朝廷之忽視我請,從可知矣。俺豈受渠之賂物而然乎?且曰,差備通事全天機,陪我隨行,旣經四度,觀其爲人,愿甚無華,少無欺罔之事,而勞苦甚多,不可無酬勞之典。此意急速啓達云,仍行酒五盃後,罷出之意,敢啓。傳曰,知道。崔泰慶等加資一事,決不可從,令本院陞職,可也,一先,免賤以給。以上迎接都監謄錄
兵曹啓曰,今此交替御營精抄火兵等軍,來四月初三日·初五日,京中當爲鱗次逢點,而犒饋京糧等事,依前例,令該曹預爲擧行之意,敢啓。傳曰,依啓。
又啓曰,忠淸道精抄軍三十三名·火兵二十七名,江原道精抄軍十名·火兵三名·將官二員,當日慕華館,御營軍一時點考,仍爲犒饋發送之意,敢啓。傳曰,依啓。
又啓曰,全羅道精抄軍一百二十一名·火兵八十九名,慶尙左道精抄軍十三名·火兵八名,右道精抄軍二十二名·火兵十四名,把摠一員·哨官三員。當日慕華館,御營軍一時點考後,仍爲犒饋發送之意,敢啓。傳曰,依啓。以上武備司謄錄郞廳李重彬校正。日記郞廳金弘澤書。
上在昌慶宮。停常參·經筵。
迎接都監啓曰,卽刻勅使差備通事來言,今日晝奉盃,勿爲之,明日受別宴,再明日上馬宴後,初四日定發云,依例空日別茶啖排入矣。且鄭譯問曰,白牌何不書入乎?譯官答以今方請留,白牌豈可遽送耶?鄭譯曰,竣事之後,不可久留,回還後何說爲對?初三日欲發,而至遣承旨請留,故留一日初四日定發,白牌卽爲書入云,故書入之意,敢啓。傳曰,知道。
又啓曰,卽刻鄭譯,以差備譯官,傳言于臣等曰,平安兵營官奴戒仁,卽吾養子,故率來京中,人所共知也。願得免役帖文,臣以難便之意,連日再三往復,而必欲啓達,何以爲之?敢稟。傳曰,免賤帖成給。以上迎接都監謄錄
傳,咀呪罪人內婢愛香年二十矣,連玉同謀,咀呪凶穢雜物,狼藉埋置大內各處爲白乎所,的只罪凌遲處死,勿爲緣坐。其父絶島定配爲只,爲義禁府等傳敎爲良如敎。傳,內婢連玉年三十九矣,愛香同謀,咀呪凶穢雜物,狼藉埋置大內各處的只,罪斬不待時爲只,爲義禁府等,傳敎爲良如敎。以上義禁府謄錄
行司果蔡後琬,子息成婚後入來。
懷恩君德仁上疏。大槪,病勢危重,陳情乞遞都摠管事。入啓。
以備邊司啓辭,刑曹判書元斗杓罷職事,捧承傳。
訓鍊都監啓曰,前郡守梁謙,都監郞廳已爲啓下,而時無職名。依前例,令該曹付軍職,冠帶常仕,何如?傳曰,依啓。
義禁府啓曰,法典內,朔日勿行死刑云。今日愛香·連玉等行刑單子,不得入啓之意,敢啓。傳曰,知道。
慶尙監司書目,右兵使鄭榏,親病陳情上疏上送事。啓遞差。
賑恤廳,堂上李時昉。啓。
司諫朴遾啓曰,臣無才短拙,加以驅馳之餘,百疾交侵,數日之內,不遑吟哦。月課之未製,勢所固然,而其間亦有曲折。臣曾不被抄於月課,只記在玉堂,則製之,不省居他職,亦製之也。今聞下吏之言,旣參弘錄之後,則毋論月課之抄不抄,而館職與他職,皆當製之云。然則是臣應製而不製也。方在應推之中,不可仍冒言地,請命罷斥臣職。答曰,勿辭。退待物論。
都承旨李景憲辭職上疏。入啓。以上朝報
上在昌慶宮。停常參·經筵。
文學李袗,司書李正英,入往瀋陽。
迎接都監啓曰,今日當爲別宴之意,言于鄭譯,則明日上馬宴時,兼行爲當云。今日別茶啖排入之意,敢啓。傳曰,知道。
政院啓曰,以請留之意,使李馨長傳言於勅使,則答以已竣事,別無加留之事,而請留至三,不勝感激之至。第以帝前復命,最爲急迫,初四日定爲起程云,而且鄭譯私語曰,便殿接見時,自上親爲致謝曰,不得不別進中使,更爲致謝,以示繾綣之意。次第六卿以上,親詣館所,亦爲致謝,則將此意,奏知皇帝前云云。傳曰,知道。
都監啓曰,鄭譯以差備譯官,傳言曰,朝廷請留,如是繾綣,將爲退行,明日行別宴,明明日行上馬宴,初五日,則當爲整理行李,而初六日發行云,敢啓。傳曰,知道。
都監郞廳,以左右相意啓曰,今日臣等,與六卿,以致謝事,俱詣館中,措辭致謝,而鄭譯,使張禮忠·李馨長,傳言於臣等,令臣等請留。蓋其意欲觀朝紳,共爲請留與否之意也。臣等依其言,請其退行,則勅使答曰,致謝之事,非俺等所可報答,入于耳存諸心,歸達帝聽云云。至於延行一事,自上前後勸留,非至一再,朝廷大臣以下,亦爲勤懇請留,强拂君相之意,實爲未妥,當於初六日打發云矣,敢啓。傳曰,知道。
都監啓曰,以都監一先事草記,傳曰,右相箚辭,則一先,欲爲免役,故付標以下矣事,傳敎矣。一先免賤事,鄭譯累累言之,臣等亦欲啓達,而瀆擾不敢矣。昨日因右議政啓辭,掌隷院成送免賤帖文于都監,今朝已爲入給,鄭譯稱謝不已。今若以免役帖文改給,則必有落莫慍怒之患,仍給前帖文,未知何如,敢啓。傳曰,知道。
都監郞廳,以遠接使意啓曰,臣身病未瘳,客行將回,今當力疾登道,顚仆爲期,卽詣勅使所館,令譯官傳言于鄭譯,欲知一路過處·宿處,預爲分付云,則鄭譯,排書各站,懸錄中火宿所。且言自碧蹄至義州七大站,當有勅諭軍民之擧。凡事整待,到平壤留一日,安州亦如之云云,故竝依此行會三道矣。副勅使眼病已歇,問疾官韓尙愈,別無用藥之事,而鄭譯旣令待候,不敢無端退去。逐日來現於都監,回還之時,亦爲帶行,則無所任而有夫馬廚傳之弊,試爲措辭言之,則鄭譯以爲落留,爲當云。勿令隨往,何如?傳曰,依啓。
都監啓曰,今日鄭譯,醉甚不省人事,酗氣甚張,而又令實都事捉來。臣等以王府衙門郞官,不得任意捉來之意,開諭不聽,而不捉都事之故,羅將將爲重杖,館內沸擾,駭慘尤甚之意,敢啓。傳曰,知道。
又啓曰,今日鄭譯,醉甚不省人事,酗氣甚張,而金吾羅卒代立之故,金吾郞官,初令捉致,而醉甚故不爲捉入。金吾羅卒,盡令改定,臣景曾,入去開諭,則欲打者,還止。其意頗解,至有金吾堂上捉入之言而還止,蓋出於酗酒,無足言者,訓鍊軍牢,不計事體,捉入金吾郞,臣等姑令勿入,而鄭譯,亦醉甚不省,只換金吾實羅將。臣入見鄭譯,具言事由之不當,則鄭譯頗有稍解之意,日暮乃止,仍得無事之意,敢啓。傳曰,知道。以上迎接都監謄錄
御營廳啓曰,本月初三日,忠淸道·江原·京畿等道,赴西御營軍,逢點定日,而三道軍兵,旣已齊到。依前慕華館,兵曹眼同點閱後,仍令該曹犒饋之意,敢啓。傳曰,依啓。以上武備司謄錄
今日自內私忌乙仍于,愛香等行刑單子,何以爲之?政院,取稟事,傳曰,留置政院。以上義禁府謄錄
下直,定山郡守尹復元。
謝恩,右尹李行遠。
忠淸兵虞候辛廷俊,差使員上來。
應敎金益熙,在外入來。
政院啓曰,以修溝壑摘奸單子,有頉處察推事,命下矣。各契坊民,旣皆知委之令,趁不擧行,其頑慢之習,亦可惡也。第考見摘奸單子,則五部各契,有頉處許多。意者,漢城府,趁不分付,而各部,亦未及一一知委之致也。設有罪在坊民,而許多坊民,渾入於推勘之中,則刑曹收贖之際,洞內有司等,必收米於諸戶貧民。然則一時懲罪之擧,反爲擾害之歸。只漢城府當該官吏及五部當該官,請竝推考,何如?傳曰,依啓。各契有司,令漢城府,査出決杖。
咸平縣監李爾松,前任禮曹正郞致祭後入來。
執義沈東龜啓曰,今番赦宥,雜犯死罪以下,皆入於蕩滌之中,而本府推考宥未宥磨勘時,臣實主之,而雖非終有區處之事,置於宥中,今聞議者非之,難免錯誤之歸矣。且臣帶病隨行,呻痛度日,春三朔課題,未能及期搆呈,在於應推,以此以彼,俱有所失。請命遞斥臣職。答曰,勿辭。退待物論。
傳曰,政事,明日爲之。
院啓,司諫朴遾引嫌而退,還朝數日,兼有疾病,不遑吟哦,其勢固然,而旣在應推,則不可在職,朴遾請命遞差。
答都承旨李景憲疏曰,省疏具悉。卿其勿辭,調理察職。
持平李後山啓曰,臣卽見執義沈東龜引避之辭,則頒赦後,推考磨勘之事也。凡推考之類,似當盡入於蕩滌之中,而其中難辨事,及終有區處事,則一依前例,援據法文,再三商確,置於未宥之中矣。沈東龜,以議者非之,至於引避,臣以城上所相議完定,則錯誤之失,臣實當之,臣何敢晏然仍冒?請命遞斥臣職。答曰,勿辭。退待物論。
掌令成夏明啓曰,臣卽見執義沈東龜引避之辭,乃推考磨勘錯誤之事也。當其磨勘之際,臣亦同參可否,則錯誤之失,與同僚無異。請命遞斥臣職。答曰,勿辭。退待物論。
答院曰,依啓。
掌令李應蓍啓曰,臣卽見同僚引避之辭,則頒赦後推考磨勘事也。磨勘之際,臣亦同參可否於其間,錯誤之失,與同僚無異。請命遞斥臣職。答曰,勿辭,退待物論。
都承旨李景憲再疏。大槪,腫患危重,冒死乞遞事。呈政院。以上朝報
上在昌慶宮。停常參·經筵。
夜四更,艮方有氣如火光。五更,艮方有氣如火光。流星出奎星下,入艮方天際,狀如鉢,尾長七八尺許,色白,光照地。金星·木星合在奎宿,色皆白。
傳曰,史官一員待命,騎馬三匹立之。赴瀋軍點閱事
答懷恩君德仁疏曰,省疏具悉卿懇。卿其勿辭,調理察職。仍傳曰,遣內醫看病。
前典籍河潤九上疏。入啓。答曰,省爾疏章。多爾非堯·舜不陳之意,疏辭無非嘉言至論,予當惕念而自勉焉。
有政。以上內記草
迎接都監啓曰,今日空日,故別茶啖排入之意,敢啓。傳曰,知道。
又啓曰,自前勅使前館伴,例有禮單之擧。今番鄭譯,自尊異前,不以頭目待之,朝廷亦給禮單,館伴禮單,似不可不給,何以爲之?且頃日平安監司具鳳瑞狀啓,李論善,多有向國之誠,似當有贈給開諭之事云。竝令該曹稟旨處置,何如?傳曰,依啓。以上迎接都監謄錄
以兵曹忠淸等道軍兵點送事草記,傳曰,將官何如是多耶?啓曰云云事,傳敎矣。臣等未見當初作哨之事,不知其間曲折之如何,而忠淸·江原·京畿等道,御營精抄火兵合一百五十名,哨官則二員,果爲軍小將多矣。竝與全羅·慶尙軍兵合而計之,軍數六百,將官則把摠一員,哨官四員,此則軍多將小。此必竝定他邑軍人,作爲一哨故也。若非兩道軍兵之不爲齊到,則勢不可明知今日點考軍加減之差矣。先點此軍,姑勿發送,差遲一二日,姑待後運軍之至,點見其數後,一時發送,何如?傳曰,知道。此軍,爲先發送,可也。
備邊司啓曰,頃因平安監司具鳳瑞狀啓,軍官以下員役二十一名,除出充數元軍六百名之意,已爲覆啓行會矣。今日忠淸·江原道火兵,逢點三十三名中,三名則有頉,本代送之類,故還爲下送,使之後運交替時,爲調送之地,而西南火兵,來初五日點考時,更爲抄出,以充二十一名之數,而以此,分付該曹之意,敢啓。傳曰,知道。以上武備司謄錄
禁府,罪人連玉,堂古介行刑爲白乎事,愛香,軍器前路,凌遲處死爲白乎事。以上義禁府謄錄
吏批,以丁彦璜爲掌令,姜栢年爲掌令,任翰伯爲持平,鄭廣敬爲司譯院提調,金益熙爲執義,申俊爲假引儀,尹芝男爲典籍,李有溫爲正言,李行遇爲司諫,閔馨男爲刑曹判書,金尙爲兵曹參議,李皥爲萬頃縣令,閔馨男爲造紙署提調,黃命奎爲兼引儀,兼春秋邊孝誠·李齊衡,朴遾爲司僕寺正,洪鎬爲禮曹參議,吳挺一爲兵曹佐郞,李楘爲都承旨,司成單沈東龜。
全羅兵虞候李慶綿,差使員上來。
大司憲鄭廣敬啓曰,執義以下竝引嫌而退。課製不作,雖緣病故,旣在應推,勢難仍冒。凡頒赦後推考人員蒙宥抄啓時,事係終有區處,則不得參,有勿揀二字,則不得參。此外雜犯,皆蒙蕩滌,而令者宥未宥査勘,殊欠詳審。其擧甚者言之,以不識事體被推者,亦未參於死罪咸宥之列,則外議之譁然,固其宜矣。所謂援據法文,再三商確者,未知何所據而言也。主管與同參之員,俱難免不察之失。執義沈東龜,持平李後山,掌令成夏明·李應蓍,請竝命遞差。答曰,依啓。
兵曹參判洪茂績上疏。大槪,臣老病侵身,精神筋力有有所不逮。伏願聖慈,諒臣私情,亟遞臣職事。入啓。
答都承旨李景憲再疏曰,遞差。
持平趙全素,覲親後入來。
慶尙兵虞候金宇,差使員上來。
兵曹佐郞沈謙,注書金三樂,待敎李,假注書李郊·李泰棩,加資肅拜。
都承旨李楘上疏。大槪,病重乞遞事。入啓。以上朝報
上在昌慶宮。停常參·經筵。
藥房提調戶曹判書臣李溟,左承旨臣洪憲啓曰,近來旱氣太甚,日候煩鬱,伏未審聖體調攝,若何?臣等不勝仰慮之至,敢此問安。答曰,一樣。以上內醫院日記
迎接都監啓曰,明朝欲早爲結裹,別宴·上馬宴·餞宴三宴禮單,今日盡爲入給云,敢啓。傳曰,知道。
又啓曰,勅書謄本一件,行中齎去云。問奉持節次,則鄭譯曰,自本國先送高陽,則勅行下去,卽爲宣諭云。令京畿差使員,先爲齎去,碧蹄以下,亦爲次次預送之意,敢啓。傳曰,知道。
又啓曰,前日勅書謄本,八道布諭後,報知安州事,曾已移文各道矣。都監罷後,則令該曹次知,擧行之意,敢啓。傳曰,知道。
都監郞廳,以右議政意啓曰,臣與宰臣金自點·金南重等,俱詣館中,令譯官請宴,則兩勅使及鄭譯,出坐西宴廳,上馬宴·別宴,合爲設行,酌數則依一宴例行之,別無問答之事,完盃禮畢後,罷出之意,敢啓。傳曰,知道。
都監啓曰,鄭譯,今番則凡事異前,自比勅使,且說話之間,頻及爲國周旋之功,不無規外希冀之心。兩使則上馬宴時,例給鞍具馬,而於鄭譯獨無,則必有落莫之意。除鞍具而馬一匹,特爲賞賜,以示自上優待之意,未知如何,惶恐敢啓。傳曰,問于大臣處之。
都監啓曰,以都監鄭譯處給馬事草記,傳曰,問于大臣處之事,傳敎矣。問于大臣,則益寧府院君洪瑞鳳,左議政沈悅,領中樞府事姜碩期,右議政沈器遠以爲,竊瞯鄭譯所爲,其權力,大異於前日,而爲本國,多有除弊之事,不可不別示優待之意。鞍具馬,則僭逼於勅使,雖不可,給馬一匹,除鞍具賜給,似當,昇平府院君金瑬,病不收議,大臣之意如此,伏惟上裁。傳曰,依議。以上迎接都監謄錄
御營廳啓曰,本月初五日,慶尙·全羅等道赴瀋御營軍逢點定日,而兩道軍兵,旣已齊到。依前例慕華館,兵曹眼同點閱後,令該曹犒饋之意,敢啓。傳曰,知道。以上武備司謄錄
備邊司粘連啓目。答曰,依允。寧邊事情,令本道監司,詳問馳啓。內下記草
有政。吏批,以金南重爲都承旨,盧尙賢爲禮曹佐郞。
答都承旨李楘疏曰,省疏具悉。卿其勿爲控辭,從速察職。
答兵曹參判洪茂績疏曰,省疏具悉。所陳之事,卿少無所失,勿爲控辭,安心察職。
政院啓曰,春三朔月課不作人員推考傳旨,書入矣。其中丁彦璜,移授臺諫,推考傳旨,不得捧之之意,敢啓。傳曰,知道。
都承旨李楘再疏。大槪,病勢深重,冒死再籲,乞遞職名事。入啓。答曰,遞差。
政院啓曰,都承旨明日碧蹄當爲進去,而陳疏見遞,其代當日內爲政差出,何如?傳曰,允。
慶尙左兵虞候琴是修,差使員上來。以上朝報
上在昌慶宮。停常參·經筵。
午時,日暈。未時,日暈右珥。申時,日暈。
右議政沈器遠,都承旨金南重,勅使餞慰事,碧蹄出去。
輔德柳景緝,入往瀋陽。
傳曰,史官一員待命,騎馬三匹立之。慕華館交遞軍士點閱事
戶曹草記。答曰,依啓。厥數甚小,五十介加送。
傳曰,史官二員待命,騎馬六匹立之,祈雨等處內摘奸。以上內記草
迎接都監啓曰,賜給之馬,入給鄭譯,則鄭譯曰,自上如是特賜,國恩罔極,不知所達。所當祗受,而此身不可自擬於勅使,牽出之際,且煩於耳目,不敢受去,不勝惶恐云。臣等,更以自上賜給之物,不可不受之意,再三開諭,而自言前後受賜,國恩至重,今不敢又受格外賜馬云,敢啓。傳曰,知道。
都監郞廳,以遠接使意啓曰,臣當初西下之日,勅使兩員禮單,該曹依謄錄啓下,而臣行未及灣上,相遇於定州。忽遽未遑,且停宴禮,未得投呈之便,擬於歸路措辭以傳矣。今聞館伴禮單,竝及於鄭譯云,臣獨闕焉,則彼必爲訝,似當一體施行,令該曹磨鍊輸送,何如?傳曰,依啓。
都監啓曰,在前都監·兵曹步木,及京婢房子收布,以爲需用。今者連歲凶歉,公私蕩竭,故京婢房子前例正木三匹,而今則減捧常木二匹。其數八同四匹,兵曹步木取來者二十同矣。各樣房守人夫·役事募軍,十分減省,應給累匹者,則以步木計給,而日數不滿於步木一匹者,則以步木換常木三匹於市上,而或一匹或二匹,隨日計給焉。凡諸騎卜刷馬,雖載於謄錄者,亦多裁減,而都監堂上以下,亦不得騎馹,則書吏等,尤不當給騎。譯官則毋論騎不騎,而計日給價,謬成前例矣。今則只計所騎之日給價,以此需用價木,頗減於前,用餘步木十同十七匹,還下兵曹之意,敢啓。傳曰,依啓。
又啓曰,昨夜三更量,鄭譯出送差備譯官全天機·趙東立,潛詣都廳直宿處曰,有祕密之事,欲通於館伴處,都廳潛爲入來,勿使人知。趙啓遠答以黑夜潛入,事體不當。雖曰祕密,都廳何可獨入?宜待明早,言于館伴。鄭譯又使兩人催促曰,關係國家之事,非深夜則必有漏泄之患,明朝館伴雖來,不可煩言。趙啓遠不得已率書吏一人入往。則鄭譯迎入房中,手持一紙,以示於燭下曰,本國人心,極可痛也。俺今日初昏,立於廳邊,有一人納一封書曰,右議政所送。俺怪其無端致書,而問曰,何以來也?答以明日來聽回話,便卽退走,意謂恐煩耳目而去矣。適有飮食紛擾事,人散夜深後,始爲坼封,則乃是一張兇書也。此必謀亂人國之賊,其人容貌如此如此,明日若爲更來,吾當執捉,以付本國,而或於中路,亦當執捉。此意往言于館伴,密爲啓知,而但本國之事,例卽傳播,若卽啓辭,其人自知情露,必不更來,須勿卽爲啓辭,以誤機密,後日啓聞,未爲遲也。趙啓遠欲以其紙,持來館伴,則鄭譯奪而而握之曰,此人若捉,則可絶後慮,此紙無用矣。若不得捉而後日入瀋言,俺知情而不言云,則吾罪必重。今當以此紙爲先告之地,若以獨見傳言爲嫌,則謄去爲當,卽給紙筆,趙啓遠依其所言謄出矣。鄭譯且言,所以夜中言之者,俾無漏泄,十分愼之云云。臣等見其謄書,雖無係于本國之言,其意叵測。所謂永川李挺海者,不知何許人,尋捉爲難。若爲傳播,則渠必不來,故姑依鄭譯之言,不卽陳啓,而以此事意,密言於大臣處矣。今刻所謂李挺海者,果爲來到,鄭譯招入許坐,問言後,仍令譯官全天機,執送於臣等之處曰,俺問以何事,欲入上國乎?渠言本國,事多不善,故欲爲親奏於皇帝之前云。此人事狀,極爲殊常,明日推問,且爲祕密,勿爲煩播事,使李馨長傳言矣。所謂李挺海者,臣問其根脚姓名,則李挺海,的實本居永川,父厚根,祖顯白,父祖俱生存,而同生則無。問其年歲,則三十五,身役則錄事,來接竹箭洞近處云。情僞未可知,而所言如此,問何以投書,則諱不有一言。卽招捕盜軍官金慶元·李仁立,捧招逢授矣。卽使李馨長言于鄭譯,其所投本書出給之意,則鄭譯云,只此一人,則可無後憂,而若有黨類未發者,則後慮猶未艾,此紙不可離吾手云,故以謄書一本,竝爲封入,而李挺海,令攸司處置之意,敢啓。答曰,依啓。且如是執送,極爲可嘉。大臣往于鄭譯處,措辭致謝似可矣。
慶尙左道永川居李挺海,頓首頓首謹百拜上書于皇勅使足下。伏以小人,志謀雖大,伏在小國,不見用於朝廷,獨吟林下,將爲無用,自惜不已,不勝忠慮。年前上來京城,欲入上國,輔佐皇帝得天下,然後退而我國輔佐君父爲志,而入淸無路。世子侍衛爲名,而呈備司·政院·禮曹,則規外之人,入送無前例云云。拒絶不送,故留在京中,已過一年,姑待皇帝命令使臣,而小人欲達小人之志,仰天待候。今者勅使足下來臨,豈不蘇哉?伏喩古今得人成之理,伏請明監。昔穆公取由余於戎,得百里奚於宛,迎蹇叔於宋,求丕豹·公孫支於晉,竝國二十,遂霸西戎。孝公用商鞅之法,諸侯親服治强,惠王用張儀之計,散六國之事,昭王得范雎强公室,桓公用管仲霸諸候,沛公用張良·陳平·蕭何·韓信得天下。上國若用小人,則何不如是?將爲橫行天下,豈爲難哉?我皇帝長王瀋陽,則不用小身,將爲廣得天下,非小人無以計事者也。伏請足下,特察此意,今行次載與俱歸,以爲客謀之士,千萬幸甚,謹昧死以聞,惶恐待罪。眞情上書以上迎接都監謄錄
謝恩,都承旨金南重,副摠管安應亨·李行遠,掌令丁彦璜,持平任翰伯,司成沈東龜,兼春秋邊孝誠,甫乙下僉使金大吉,兵曹參議金尙。
忠淸兵虞候辛廷俊,差使員下去。
行副司直鄭恢遠,獻納沈熙世,加資肅拜。
咸鏡監司書目,北兵使李言惕,三月二十五日卒逝事。
京畿都事金鎬,政丞陪行事出去,仍分付落後入來。
政院啓曰,掌令丁彦璜,以春三朔月課不作避嫌矣。此是前任司成時事也。依近例勿爲捧入之意,敢啓。傳曰,知道。
禁府都事李睍,罪人晉英處絞後,入來。
傳曰,以北兵使李言惕喪柩出來時護送事,三道監司處,下諭。
京畿監司尹墀,開城府出去。
伴送使鄭太和,出去。
宣傳官蔡翼漢,瀋陽出去。以上朝報追謄
上在昌慶宮。停常參·經筵。
自昧爽至辰時,有霧氣。
醫官朴頵,入去瀋陽。內記草
迎接都監啓曰,卽刻勅行館所離發之意,敢啓。傳曰,知道。
都監郞廳,以左議政意啓曰,臣與宰臣尹暉·李景曾,詣慕華館,請行餞宴,茶禮行酒完盃禮等事,一如常儀。臣等措辭言曰,當此大慶,兩大人奉勅出來,而館穀等事不能稱情,颷輪不爲久留,遄反至此,殊甚缺然云,則勅使答曰,俺等奉使東來,貽弊多端,使事旣完之後,所當卽還,而國王至誠勸留,諸大臣亦勤懇請留,故久爲淹留,心甚未安云矣。臣等辭退後,仍往鄭譯所在處,以李挺海捉送事,措辭致謝,則鄭譯云,同黨有無,速爲案問馳通,然後其投書本文,當移送于遠接使處云。蓋其意,若有同黨,潛入淸國,說道此事,則渠身,恐有大害故也。臣等,以鞫問卽通之意,答之矣,敢啓。傳曰,知道。
都監啓曰,卽刻勅行,慕華館餞宴後離發之意,敢啓。傳曰,知道。以上迎接都監謄錄
備邊司啓曰,兩南軍兵,今日已爲犒饋,明當發送矣。勅使明日,將爲發程,一路相値,則非但紛雜難便,各官亦以供饋爲難,差遲一日發送,而此意,令遠接使,言於鄭譯,俾知我國登時調送之意,爲當,敢啓。傳曰,依啓。
又啓曰,今番交替軍火兵二十一名除出,以充員役事,已爲啓達矣。今日點考中一名,時方重病,再胙㸃考之中一人,則亦爲病重,一人,則聞喪,不可仍送,而前日,則預差軍亦爲抄送,則義州,有頉本充數,其餘則使之落後矣。今則只以到遼還來之軍起送,故預差初不磨鍊,卽今病故如此,前頭有頉,亦可知矣。今日兩南軍,新抄六名,與前日新抄三人竝九人,則使之還送,以爲後運調送之地。其餘十二名,以預差仍爲點送,則義州有頉充數後,還使下送而其中初赴遼城而還,再赴義州而還,其後又爲抄送於交替之數,則三度往來,實爲怨苦。且與到錦准朔之軍,苦歇有間,今番到義州落後之類,雖未知其多寡,而如有還歸者,則或爲若干收布,以爲後運資裝添給之地,似當。此意領兵將處分付,而哨官四員·把摠一員,當爲入去,而到遼落後者,把摠一員·哨官五員,竝爲逢點,故哨官一員,還爲下送之意,敢啓。傳曰,知道。以上武備司謄錄
義禁府啓曰,罪人李葳,以病重氣息奄奄,去三月十九日入啓,保放矣。今將決杖定配,還囚之意,敢啓,傳曰,依啓。義禁府謄錄
右參贊李德泂,兵曹參判洪茂績初度呈辭。以國忌齋戒,留政院。
傳,前府使趙廷虎·曺文秀·蔡裕後·羅天素·李益·池學海·柳後聖·孟世衡·李必達·李象元·柳時茂·朴安孝·金應祖·白大璡·金是聲·趙潝·具仁佺·李漸·李俊·李尙謙,牧使南斗瞻·裵時亮·金尙宓·李之華·李汝翊·魯挺立,郡守兪㯙·許道·李明翼·金㠍·金凜·金嶰·許洙·李崇彦·崔煌·韓夢龍·李馣·鄭時望·李惟泂·南孝元·尹挺之·金鼎鉉·李緯國·金壽翼·趙涑·金汝鈺·閔希顔·金廈樑·成台耉·申湸,監司鄭良弼,府使崔來吉,奉敎洪處大,府尹申埈,留守睦敍欽,海恩君尹廈之,正郞成楚客,縣令方天壽·成信耉·沈長覺·魏山寶·李華岳·申悅道·申起漢·朴煥·金裓,縣監具瀅·兪勉曾·許恪·宋克賢·洪處濬·許坵·權爲己·李東彦·柳寅亮·南宮鏶·金汝孝·安頊·宋光弼·盧弘器·洪宇亮·李三俊·金益堅·朴慶元·李重國·張準·金會宗·崔慶雲·金益厚·鄭道亨·趙廉立·金迪·宋士益·梁有仁·尹鏶·奉事韓瑋,注書李奎老·李俊耉,假注書姜鎬,佐郞李檀·李斗瞻,主簿尹時翼·閔鐔,判官宣楫·金重鎰,引儀申起門,察訪鄭道榮·車轉坤·李汝澤·韓命遠,都事沈之漢·張廉一·申徵,學錄申容羲,別提南壽星·鄭昕,書狀官李哲,副正字尹益亨,舍人柳穎,縣監朴澈,別檢安信行,判官洪柱一·南斗炯,佐郞林葵,正郞吳䎘等乙良,敍用。參議權濤,敎授成俊益,縣監朴安仁·李東彦·柳重炯·金汝孝·權爲己·柳允昌·李克儐,府使姜弘重·成震潝·李克華,郡守許道,牧使裵時亮,監司鄭世規,玩陽君聃齡,參奉朴炯·李勉行·睦兼善·李華岳,奉敎洪處大,都事朴煥,應敎鄭知和,校理徐祥履,佐郞李一相,輔德柳淰,晉城監泳,晉山監滉,豐萊君瀿等,職牒還給。牧使洪得一·金光爀,府使李濬·曺文秀·柳湖,降資還授。統制使李廓·柳琳,水使閔震益·任忠幹,兵使沈之溟·徐弼文,僉使李遠·黃浩·金景信·李季榮,同知吳竣,司猛辛永哲,權管徐舜文·李克忠·鄭季男·權磼·金季男·趙景輝·朴增·魯廷臣·池簡,萬戶崔貞·朴爾徵·庾得麟·申廷燁·李己男·姜瓀·閔麒龍,監牧官崔振善,別將田景雨·黃天漢·李得吉·洪得哲·金士豪,部將安愼·辛重郁·李桓·鄭仰,宣傳官辛遠㕀,司果沈等乙良,敍用。司猛鄭始成,宣傳官李克俊,萬戶安應昌,哨官崔鳴後·李星河,水使許泌,護軍尹絅·李好儉,司果尹兼善,同知金大乾,兵使金體乾,司直李希憲,虞候柳震立等,職牒還給。兵使李時英,司果閔震益,都正黃履中,兵使金體乾,降資還授。去辛巳·壬午春夏秋冬等,褒貶居中·居下,竝勿論事,下吏·兵曹。
昇平府院君金瑬上疏。大槪,亟命先遞內醫提調,以便公私事。留政院。以上朝報
上在昌慶宮。停常參·經筵。
巳時,日暈。
國忌。
義禁府啓曰,罪人李挺海,已爲拿囚矣。未知呈書中所言何事,而考諸律文,則謀背本國,潛從他國云者,似近之。昔在宣廟朝,趙土里·李春起·黃鶴齡等,以本國論功不公之意,投書於楊經理前,趙土里·黃鶴齡,則卽爲現捉,爲三省交坐處置。李春起在逃未捕,數年後亦爲捕捉,追施其罪。李挺海,所犯略與相同,本府似難獨爲推鞫,三省交坐,窮問處置,何如?傳曰,允。
又啓曰,李挺海,三省推鞫事,命下矣。委官何大臣進去乎?敢稟。傳曰,左相進去。
義禁府郞廳,以委官意啓曰,罪人李挺海,三省推鞫事,命下矣。自前三省推鞫,無判義禁,則不得開坐,而今者判義禁李德泂,病勢甚重,未能來參,令該曹速爲處置,何如?答曰,依啓。
吏曹啓曰,云云事,傳敎矣。三省推鞫,事體至重,不可一刻淹滯,而判義禁李德泂,病勢甚重,不能來參,則似當改差,而重臣遞改,該曹不敢擅便,伏惟上裁。傳曰,依啓。
政院啓曰,判義禁李德泂改差事,依啓矣。三省推鞫,不可一刻遲延,請判義禁,當日內爲政差出,何如?傳曰,明日差出。以上義禁府謄錄
左承旨金霱,修撰鄭斗卿初度呈辭。再呈,留政院。
三省問事郞廳二,鄭泰齊·林。啓。
政院啓曰,三省交坐事,命下矣。該房承旨申敏一,今日有故,不爲仕進,牌招察任,何如?傳曰,依啓。以上朝報
上在昌慶宮。停常參·經筵。
未時,日暈。酉時,日暈右珥,暈上有冠,色內赤外靑。夜五更,流星出閣道星下,入艮方天際,狀如鉢,尾長三四尺許,色蒼黑。氣一道,自坤方直指巽方,長七八丈,廣尺許,移時乃滅。
朴昌壽問安事,自瀋陽出來。
有政。以上內下記草
義禁府郞廳,以委官意啓曰,今日臣等,以三省推鞫事,齊會于禁府矣。考閱本府謄錄,則癸亥七月分,以大祭齋戒,三省姑停,今亦夏享大祭致齋之日也。推鞫,何以爲之?敢稟。答曰,過後爲之。
問事郞廳,以委官意啓曰,今日乃大祭齋戒,推鞫仍爲與否,纔已啓稟矣。臣等,取考罪人李挺海投書,有言入上國輔佐皇帝等語,此與謀背本國,潛從他國之律相近。三省交坐,未爲不可,而以接待都監啓辭觀之,則本國事多不善,故欲爲親奏於皇帝之前云。罪犯大逆,似當推鞫,何以爲之?敢稟。傳曰,依啓。
政院啓曰,推鞫事,命下矣。某處爲之乎?敢稟。傳曰,本府爲之。以上義禁府謄錄
慶尙左兵虞候琴是修,右兵虞候金宇,差使員還下去。
賑恤廳啓曰,自今日,飢民壯四百四十名·兒三百二十名,作粥賑救,而其中遠居常人,老病不能行步者,則朝則饋粥,仍計給夕糧米三合。且明知兩班婦女,一番來食後,似不可就食。臣等目見知無詐爲者,則依前例計給乾糧之意,敢啓。傳曰,知道。各別察處,勿爲見欺於奸人。
吏批,以金自點爲判義禁,前府使李濬,通政今加嘉善,前牧使金光爀,通訓今加通政,前府使曺文秀,通政今加嘉善,前承旨洪得一,通訓今加通政,德源府使柳瑚,中直今加通政。已上降資還授事,承傳完川君崔來吉,海恩君尹履之,夏寧君曺文秀。已上敍用事,承傳
院啓,漢城判尹許徽,前以江都留守臨遞之時,不嫌自衒,張皇馳啓,因此陞秩,監官具元悌,亦被賞典,物情之駭笑,固已極矣。今者元悌之奸狀,畢露於島民之呈訴,方有査覈之擧,則當初褒啓論賞之人,所當惶恐縮伏,以俟公議,而乃敢偃然投疏,汲汲申救,揆以事體,極爲猥濫,而凡將官之滿五十朔者,六品遷轉,乃是法例,則雖未準一朔,亦不得爲之。況元悌之爲將官,未滿三朔,則何可以監官之勞,比之將官,而通計朔數,冒出六品,終至於濫授堂上重加乎?其循私蔑法,欺瞞朝廷之罪,不可不徵,請許徽罷職不敍。具元悌六品之職,堂上之加,竝勿施。前賓客韓亨吉,其時臺論,實出於公議之所激,而今番之赦,至於全釋,有若無罪者然,物情莫不駭憤,請命遠竄。禁府當該堂上郞廳,竝推考。答曰,依啓。韓亨吉罷職,判尹許徽等事,姑待査覈,勿爲徑先煩論。
政院啓曰,判義禁金自點,命招肅拜,何如?傳曰,依啓。
判義禁金自點,命招肅拜。
兵曹判書李時白啓曰,今日之政,只爲判義禁差出,又無送西之事,故送言入直堂上,循例開政矣。參議金尙,以大祭薦俎官,淸齋不得進參,往復之間,吏曹已爲罷出,未及開政,臣之不職之失,著矣。不勝惶恐。傳曰,知道。
大司憲鄭廣敬啓曰,臣大病之後,精神筋力,罔堪供仕,惶感聖恩,扶曳隨行,而聾蟄度日,未聞物議,卽伏見諫院啓辭,不勝瞿然。禁府放未放抄啓時,臣以同知事隨參,身在應推,勢難在職,請命罷斥臣職。答曰,勿辭。退待物論。
政院啓曰,大司憲,避嫌退待,以次官參鞫之意,敢啓。傳曰,知道。
推鞫問事郞廳,李行源·金振。啓。
右參贊李德泂初度呈辭。大祭齋戒,以留政院。以上朝報
上在昌慶宮。停常參·經筵。
鎭川縣監成玧,差使員還下去。
政院啓曰,韓亨吉罷職事,命下矣。臺諫,方以遠竄論啓,罷職承傳不得捧之之意,敢啓。傳曰,知道。
備邊司啓曰,本司郞廳權信道,勤仕已滿十五朔,依他六品遷轉,何如?傳曰,依啓。
戶曹啓曰,頃接京畿監司粘移,重林察訪朴普,措備正租及米·太豆·粟竝一百五石十斗,願爲會錄矣。京畿殘驛,疲弊無形,馬官,只自受料而仰食。朴晉,能收拾散亡,摘發漏結隱結,成一饒驛。當此各邑元穀板蕩之時,重林一驛,賑貸有裕,以致郵卒之資活,誠爲可嘉。各驛亦有留置國穀之規,此穀百餘石,仍爲本驛元穀置簿之意,敢啓。傳曰,知道。令該曹論賞。
同副承旨啓曰,摘奸單子,已爲啓下,而何不捧傳旨耶?前日許徽上疏啓下矣,何至今不爲回啓耶?問啓事,傳敎矣。臣以代房,不能詳知曲折,各司下人捉致現告之際,不但日勢已暮,下人之言,亦涉矇矓。欲待明日詳審爲之,而反爲遲延之歸。至如許徽上疏,啓下累日,而該曹趁不回啓,極爲駭異。臣以代房,不卽催促,亦難免不察之失,不勝惶恐。傳曰,知道。當該堂上郞廳,推考。
府啓,大司憲鄭廣敬,引嫌而退,身在應推,雖是前任之事,而隨參抄啓,致有物議,勢難仍在執法之地,請大司憲鄭廣敬遞差。答曰,依啓。
吏曹啓曰,臺諫有闕政事,取稟。
院前啓,大祭齋戒,以姑停。以上朝報
上在昌慶宮。停常參·經筵。
未時日暈,白雲一道,如氣,起自南方,直指北方,長竟天,廣二尺許,橫過日上,漸移東方,良久乃滅。酉時,日暈兩珥。夜一更,月暈。
下直,將軍坡萬戶金繼厚,西下領兵將朴翰男。
傳曰,今下弓矢,將軍坡萬戶金繼厚給送。內下日記
藥房副提調行都承旨臣金南重啓曰,近來旱氣太甚,日氣煩鬱,伏未審聖體調攝,若何?不勝仰慮之至,敢此問安。答曰,時無加減。
禮曹啓曰,臣等,伏聞祖宗朝故事,元孫年當八歲,自有應行之禮,置員勸講,且有入學之擧。今者元孫,年當入學之歲,而惟以宦寺授書,其於國體保養之方,已爲闕略,誠爲未安之大者。應行典禮勸講等事,似當考例擧行,臣等職忝該曹,惶恐敢啓。傳曰,待秋爲之,入學姑徐。
政院啓曰,伏見南別殿獻官草記,則還安祭香祝,不爲奉傳事也。聞來極爲驚駭,取考可考單子,則藝文館,當初磨鍊時,還安祭無緣落漏。祝文初不分排,以致如此,誠爲可駭。當該官吏,請從重推考,還安祭祭文,分排以入之意,敢啓。傳曰,依啓。
禮曹判書南以雄,鍼灸呈辭。入啓。給由。
修撰鄭斗卿,右參贊李德泂,左承旨金霱初度呈辭。入啓。給由。
理山郡守任德後上疏。大槪,親年已過七十,依法陳情乞遞事。入啓。啓下該曹。
兵曹參判洪茂績初度呈辭。入啓。傳曰,調理出仕。
左議政箚子。大槪,古者國有災異,責免大臣,目今旱災此極,大命近止。伏願聖明,鐫罷臣職,殿下亦宜克盡修省之道,以回天意事。入啓。
院啓,請漢城判尹許徽,罷職不敍。具元悌六品之職,堂上之加,竝勿施。措辭見上前賓客韓亨吉前後所論,實出於公議之所激,而雖有罷職之命,不足以懲其罪,物情猶以爲駭憤,請命遠竄。答曰,已諭。韓亨吉遠竄太過,更勿煩論。
戶曹判書李溟初度呈辭。入啓。給由。
答左議政沈悅箚曰,省卿上箚,具悉卿意。今玆旱災,予否德日夜憂懼,罔知攸濟。箚辭當惕念而施行,卿其勿爲控辭。以上朝報
上在昌慶宮。停常參·經筵。
申時,日暈。
謝恩,刑曹正郞李希仁。
刑曹啓目,粘連許徽上疏云云。向前具元悌罪狀,如是狼藉,一府齊憤,則固當呈訴於許徽在任之日,而遞去之後,始乃攘臂,似非投鼠忌器之道。許徽之不待明査結末,徑先陳疏,亦涉營救之跡是白在果,公論重發,方在請罪之中,姑令本道監司,備細査覈啓問後,處置,何如?啓具元悌及首倡人,竝拿推處置。
假注書李泰棩病,代以鄭世輔爲假注書。
左承旨金霱,修撰鄭斗卿再度呈辭。入啓。加給由。
兵曹判書李時白初度呈辭。入啓。給由允下。
右議政沈器遠箚子。大槪,特賜策免,以謝人言,以弭天災事。入啓。
答昇平府院君金瑬疏曰,省疏具悉卿懇。卿之固辭至此,當勉副焉。
傳曰,政事,明日爲之。
院啓,請許徽罷職不敍,具元悌六品之職,堂上之加,竝勿施。措辭見上前賓客韓亨吉,前後所論,實出於公議之所激,而只罷其職,不足以懲其罪,物情之憤,久而益激,請勿留難,亟命遠竄。答曰,不允。許徽推考。
吏曹啓曰,三次祈雨祭獻官單子,傳曰,此祭官,何以今始差定耶?祭官中何人文官耶事,傳敎矣。凡差祭,非不知文官交替之事,而除司刑衙門及劇仕差祭安除之外,有若干文官,皆已塡差於大祭,不得已以秩高南武,塡差矣。今承聖敎,不勝惶恐。以大祭預差及今日肅拜之人,改付標以入之意,敢啓。傳曰,知道。
答延川君李景嚴疏曰,給由。以上朝報
鞫廳啓辭。答曰,依啓。李挺海援引罪人上來間,停刑仍囚。內下日記
上在昌慶宮。停常參·經筵。
五更以後,雨下。午后,雨晴。
延川君李景嚴,立石事楊根地出去。
備邊司粘連啓目。答曰,令伴送使,措辭開諭,勿爲加造。內記草
義禁府啓曰,閔期遠分揀事,判下矣。放送之意,敢啓。傳曰,依啓。以上義禁府謄錄
有政。以黃㦿爲德源府使,文載道爲南陽府使,以成夏宗兼鏡城都護府使,徐景雨爲同經筵,金始蕃爲修撰,河潤九爲典籍,兼春秋柳俊昌,金尙爲左承旨,李之恒爲直講,金霱爲兵曹參議,李敏樹爲工曹參議,李植爲大司憲,趙重呂爲副修撰,趙㴶爲監察,沈悅爲內醫院都提調,鄭復吉爲魚川察訪,鄭錫良爲中部參奉,成均博士二單李廷相·李慶桓,學錄單蘇東道,學諭單金迬,承文副正字二單李光載·柳椐。
行司果李益善,病親後入來。
答右議政沈器遠箚曰,省箚具悉卿懇。卿其勿爲固辭,安心行公。
左承旨金霱,修撰鄭斗卿三度呈辭。入啓。遞差。
右參贊李德泂,戶曹判書李溟,兵曹判書李時白再度呈辭。入啓。加給由。
吏曹啓目,曹正郞沈大孚,病滿三十日,直講李壽仁,典籍李元圭,承文正字洪鍾韻,學錄洪南立,除授後過限未上來,竝只改差。啓依允。
京畿監司尹墀,入來。
副提學金堉初度呈辭。入啓。給由。
院啓,欺瞞朝廷之罪,將無所逃矣。臣等之論,許徽以其陳疏營救之爲猥濫,冒出六品之爲欺瞞,則有何等待査覈之事乎?其爲罪犯,決不可推考而止,請許徽罷職不敍。前賓客韓亨吉,決不可罷職而止,輿情共憤,公議益激,請勿留難,亟賜一兪。答曰,已諭毋煩。前啓具元悌賞典勿施事,査覈間姑停。
右副承旨申敏一上疏。大槪,病重乞遞事。入啓。
假注書鄭世輔病,代以尹益亨爲假注書。
政院啓曰,許徽推考事,命下矣。臺諫方以罷職不敍論啓,推考承傳不得捧之意,敢啓。傳曰,知道。
江華留守書目,監官具元悌,色吏尹應召等,偸竊辭緣査覈事。以上朝報
上在昌慶宮。停常參·經筵。
午時,地動。夜二更,雷動電光,四更,電光。
朴昌壽,還入瀋陽。
鍼醫柳達起,以皇帝救病事,入瀋陽。
傳曰,大臣·備局堂上·兩司長官,引見。
備邊司草記。答曰,令該曹衣資題給。柳達起復入送瀋陽以上內記草
傳于政院曰,右議政沈器遠處,遣內醫看病。以上內醫院日記
義禁府啓曰,左議政,因旱災切迫,京外囚配疏釋事陳箚。有曰,審理冤獄,欲其宣通幽鬱,導迎和氣,而畢竟蒙放者,不過數三輕囚,囹圄之間,流配之中,常赦所不原者,亦令疏釋,以施曠蕩之典云。備局回啓,令攸司,勿拘常赦不原,全家啓覆之類,詳盡審理,稟旨疏決,俾無冤民之意。入啓,允下矣。禁府久囚,常赦所不原者,及外方流配中常赦所不原者,就議大臣前定奪,啓稟之意,敢啓。傳曰,知道。
大臣·備局堂上引見入侍時,左議政沈悅所啓,水旱之災,自古有之,而今則四五年連凶之餘,又有如此,民生將無噍類矣。頃者,臣以陳瀆上箚,而伏見回啓,則以爲全家定配之人,皆當論釋云,此則加一層之論也。至於全家則不當輕赦,臣之所陳,蓋在於逮獄之人,流竄之徒,或慮有冤枉者也。金自點曰,義禁府罪囚,則李挺海外八人,方囚徒,其中三四人,罪犯贓汚,而渠也一向發明者,則常赦所不原也。罪雖重大,而久逮受刑,必有鬱結之氣,感傷和氣矣。禁府及外方罪人,與大臣相議,處置之意,已爲入啓,而今來入傷矣。上曰,審理之擧,原赦大罪,然後可謂得矣。而不能詳知獄情,是以難也。沈悅曰,陸贄之言曰,有罪無罪,皆蒙放釋,然後方可謂曠蕩之典。罪犯分明,則雖不可輕釋,而久逮牢獄,感傷則多矣。因災審理,則必當釋,然後可以有和矣。
義禁府啓曰,卽見江華留守牒呈,則士子狀首前察訪閔聖任及幼學睦景善,土民狀首前縣監李岦,忠義衛李昌郁·李濂,校生首倡鄭時英等六人,捉送而士子·土民等狀之人,爭來就囚,難於取舍,以若干人拿送云云。若以牒呈言之,則士子狀首,閔聖任也。土民狀首,李岦也。校生首倡,鄭時英也,而睦景善·李昌郁·李濂等,一齊拿送,竝爲囚禁之意,敢啓。傳曰,知道。睦景善等,勿爲囚禁。
又啓曰,卽見伴送使黃海監司聯名狀啓,則到黃州,又有投書之變云。近來假託陳疏願隨而去,如李挺海者,接跡而起,極可驚愕矣。權以平,方囚黃州,發遣都事,拿來,何如?傳曰,允。以上禁府謄錄
謝恩,南陽府使文載道,成均博士李廷相。
備邊司啓目,粘連左議政箚子云云。連年酷旱,飢饉之災,至于今日而極焉。鼎席之臣,目見民命之近止,上箚陳列,辭意切實,此豈草野空言之比哉?其曰,益加敬天之災,更盡修省之道者,乃是箚中大旨。唯在聖上,日夕惕念,克回天心是白齊。審理之蒙放,不過數三,盡言不諱,未蒙嘉納。誠如箚陳是白昆,着令有司,勿拘常赦不原全家啓覆之類,詳盡審理,稟旨疏決,俾無冤民爲白乎旀,進言之人,無論士庶貴賤,有懷必達,而外方,則使之呈于本官,勿貽往來之弊爲白齊。其餘條件,亦令該司,一依箚辭施行爲白乎矣,其中曾已分付者乙良置,更加申飭,着實擧行,何如?啓依允。
吏曹啓目,粘連理山郡守任德後上疏云云。理山爲郡,在於絶塞,不霑王化,道臣之欲以文官差送,意非偶然。德後之有才局與否,不能詳知,而旣爲除授,則所當卽赴,而二月初二日下批,三月十四日始爲肅謝,四月初十日始爲投疏欲遞。邊倅其爲處置,殊甚猥濫,空官已久,催促下送,何如?啓依允。
政院啓曰,卽刻漢江祈雨祭獻官,軍器副正黃應吉來言,謁者訓鍊奉事文義生,十一日夕,旣到祭所,及其行祭時,了無形影,使人尋覓,不知去處,不得已贊者兼行云。文義生旣到祭所,無故可知,而終不參祭之狀,極爲駭愕,請從重推考。傳曰,拿推。
吏曹啓曰,傳敎矣,上項重林察訪朴遾,以畿甸殘驛之官,摘發漏結,措備百餘石之穀,以致郵卒之資活,誠爲可嘉,而論賞重事,自下不敢擅議,上裁,何如?啓陞敍。
義禁府啓目,粘連黃海監司啓本云云。長連鄕所色吏等,取招,一樣稱冤。前後重記査考,則少無欠縮。二更聞訃,五更發程,緩緩作行之說,似無所據。當初臺論重發,閔期遠,罪名非細,臣等不敢擅議,上裁,何如?啓分揀。
副提學金堉再度呈辭。入啓。加給由。
掌令丁彦璜上疏。大槪,瀋行已迫,乞遞職名事。入啓。
大司憲李植,命招肅謝。
都承旨金南重上疏。大槪,遠行當前,乞遞職名事。入啓。
正言李有淐啓曰,昨日連啓時,長官改其措辭,搆草以送,而書傳之際,漫語一款,矇然落空,莫重啓辭,以致如此。此無非臣昏謬不察之失,決難仍冒,請命遞斥臣職。答曰,勿辭。退待物論。
榻前,大司諫李厚源所啓,臣等將韓亨吉事,論列已盡,而聖批以遠竄太過爲敎,亨吉身爲陪從宰臣,有不敬不忠之罪,則臺諫所論,不是過激之言。人臣苟有不忠不敬之罪,則遠竄猶輕,決不可罷職而止,請勿留難,亟賜一兪。上曰,旣已經赦,不必深治。又所啓判尹許徽事,論之累日,兪音尙閟。元悌之事,方在査覈之中,則當初褒啓請賞之人,卽當惶恐縮伏,以俟公議,而乃敢徑先投疏,汲汲營救,揆以事體,極爲猥濫。且元悌之爲長官,未滿三朔,而以已準五十朔,冒出六品,終至於濫陞堂上,重加其循私蔑法欺瞞朝廷之罪,極矣。臣等之所論,惟以猥濫欺瞞爲罪,則別無等待査覈之事,決不可推考而止,請命罷職不敍。上曰,許徽,有功之人,而只爲他人所誤,非自爲欺瞞,推考而止,可也,不必深責。
榻前,左議政沈悅所啓,刑曹判書閔馨男遞差事,捧承傳。
答都承旨金南重,掌令丁彦璜疏曰,遞差。
下直,理山郡守任德後。以上朝報
上在昌慶宮。停常參·經筵。
兵曹判書李時白三度呈辭,懷恩君德仁初度呈辭,國忌齋戒,以留政院。
答右副承旨申敏一疏曰,省疏具悉。爾其勿辭,調理察職。
禮曹啓曰,左議政箚子,據避正殿減膳等事,已爲啓下。自今月十五日爲始,依此擧行,而勿擊鼓等事,亦爲擧行之意,敢啓。傳曰,知道。
副提學金堉,右參贊李德泂三度呈辭,留政院。
吏曹啓曰,承旨·臺諫有闕,政事,取稟。
工曹判書尹暉箚子。大槪,年前登對之日,仰陳高敬命等三臣死國之狀,仍請賜諡,三臣感泣泉下。昨於榻前,又以宋象賢·金千鎰之節義,朴淳·洪聖民·李元翼·李弘胄·吳允謙之淸白,而或因當身臨絶遺言,不爲請諡,不拘常例,一體賜諡,以培風化,以勵汚俗之意,猥瀆天聽。旣承聖兪,而李弘胄,曾蒙恩諡,全未得記,率爾竝啓,咫尺昵侍,錯誤如此,惶恐待罪事。留政院。
院啓,正言李有淐,引嫌而退,落書一款,雖出偶然,旣有所失,勢難在職,請正言李有淐遞差。答曰,依啓。
戶曹判書李溟三度呈辭,留政院。
院前啓,國忌齋戒,以姑停。
傳曰,政事,過國忌後爲之。
京畿監司尹墀上疏。大槪,爲隣道馬官所踐蹈,鐫改職名,以存國體事。呈政院。以上朝報
上在昌慶宮。停常參·經筵。
自昧爽至辰時,有霧氣。巳時,白雲如氣,自北直指南方,長竟天,廣尺許,漸移東方,良久乃滅。自巳時至申時,日暈。
瀋陽禁軍張士敏,五臣及崔鳴吉·金尙憲等,放送狀啓持來。
備邊司草記。答曰,依啓。軍官加定一事,令本道監司,參酌施行。以上內下記草
義禁府啓曰,當此旱災之極,審理之事,一刻爲急,而左相服制,右相有故,不得趁卽書啓之意,敢啓。傳曰,知道。
刑曹啓曰,審理一事,所當及時査啓,而左相服制,右相亦且有故,不得就議,趁未書啓之意,敢啓。傳曰,知道。
政院啓曰,伏見左議政箚子,備邊司回啓,進言之人,毋論士庶貴賤,有懷必達云。今玆以極無之凶,警懼我聖上,朝廷草野之間,慮有嘉言之攸伏,廟堂覆啓之意,必非偶然,似當有傳旨知委之擧,何以爲之?敢稟。傳曰,承旨,代予草敎,可也。
傳曰,今番祈雨祭,獻官以下書啓。以上朝報
上在昌慶宮。停常參·經筵。
自昧爽至辰時,有霧氣。夕時雨下,達夜不晴。夜一更,月暈右珥。
慶尙監司狀啓,本月十三日午時,大丘府地震大作事。
監察尹淳,覲親後入來。
備邊司粘連啓目。答曰,依此發馬行會爲乎矣,遺棄兒養育一事乙良,使之明白處置,俾無奸民用術之弊。
掌隷院粘目。答曰,依允。癸亥以後,受出奴婢乙良,一體施行。以上內下記草
傳于政院曰,懷恩君處,遣內醫看病。內醫院日記
有政。吏批,以南溟翼爲戶曹正郞,尹先哲爲昌陵參奉,兼掌令丁彦璜,李楘爲都承旨,金堉爲承旨,徐景雨爲刑曹判書,朴遾爲黃海監司,兪伯曾爲副提學,成楚客爲直講,金振爲吏曹佐郞,李大芳爲黃海都事,金命龍爲鏡城判官,李後山爲正言,金始蕃爲掌令,金壽賢爲禮曹參判,成均博士單柳頲,學錄二單申得洪·申命羲,承文正字單金頊,右承旨金堉,左副承旨李俔,右副承旨洪憲。
副提學金堉三度呈辭。入啓。只遞本職。
兵曹判書李時白,戶曹判書李溟三度呈辭。入啓。加給由。
右副承旨申敏一再疏。大槪,本職乞遞事。入啓。答曰,遞差。
政院啓曰,工曹判書尹暉,旣以宋象賢·金千鎰·洪聖民·朴淳·李元翼等贈諡之意,啓達。自上以言于該曹事下敎之後,尹暉,又以吳允謙,不爲加諡事,有所啓達,而觀其辭意,有若泛論者然,別無顯然請諡之語,故不以無發落,取稟矣。今者尹暉送言吳允謙事,亦當取稟云。然則亦令該曹,一體施行乎?敢稟。傳曰,依啓。
以京畿監司辭狀,傳曰,勿辭察職事,回諭。
院啓,前賓客韓亨吉遠竄事,臣等將漢城判尹許徽事,論列累日,而兪音尙閟,竊未曉聖意之所在也。臣等之論許徽,以其陳疏營救之爲猥濫,冒出六品之爲欺瞞,則此實已著難掩之罪也。徽以重臣,有此罪犯,則不可以一時功勞,有所曲貸。且元悌之爲將官,未滿三朔,則其不可與論於準朔,三尺童子之所可知,何可謂之見欺於他人哉?此而不治,欺罔朝廷之風,將無所不至。臣等之所請,亦從末減,請許徽罷職不敍。南陽府使文載道,本以闒茸武夫,加以行己悖惡,見棄於鄕里,同列之人羞與爲伍。曾爲水使時,欲逞私憾於有嫌之人,以軍官自望帶去,終至於杖殺而後已。其時御史馳啓請罪,至被拿推,而猶不徵艾,到處濫刑。前後臨民,恣意貪虐,剝割徵斂,罔有紀極。所經之處,如經大盜,至於舊將之喪,以積年褊裨,一不來問,此亦人情之所不忍也。如此悖行貪縱之人,不可畀以畿輔要地。請文載道削去仕版。答曰,不允。許徽·文載道竝遞差。
工曹判書尹暉箚子,還推去。
修撰李以存初度呈辭。入啓。給由。
右參贊李德泂三度呈辭。入啓。遞差。
懷恩君德仁初度呈辭。入啓。傳曰,摠管遞差。
禁府,具元悌首倡人,閔聖任拿囚。啓。以上朝報
上在昌慶宮。停常參·經筵。
正言韓必明,掌令姜栢年初度呈辭。入啓。給由允下。
藥房啓曰,久旱得雨,萬品昭蘇,伏未審此時聖候,何如?中滿分消丸劑入之後,連續進御乎?臣等無任區區仰慮之至,敢來問安。答曰,中心喜幸,病亦似愈,丸藥連續進御矣。
平安監司書目,勅使一行,十四日至肅川事。
弘文館啓曰,新除授副提學兪伯曾,時在京畿麻田地,請斯速上來事,下諭。傳曰,依啓。
刑曹郞廳,以大臣意啓曰,審理冤獄,事體重大,而本曹判書,時未肅拜,參議以病呈辭,只有參判一員。莫重論囚之事,未免疎漏,極爲可慮。新判書徐景雨,明日內使之肅拜同參,何如?傳曰,依啓。
備忘記,祈雨祭獻官崔來吉·姜善餘·安必勉·黃應吉·權益中,各半熟馬一匹,典祀官兼大祝崔起慶·李克誠·河晉善·尹瑛·李恒源,各兒馬一匹,諸執事及監察,各上弦弓一張,賜給。
禮曹啓曰,傳敎矣。元孫講學,一日爲急,保養之方,不可少緩,而昨日榻前,因相臣啓辭,元孫氣質,未爲充壯,竢暑退後爲之事下敎矣。元孫就學,雖待秋涼,而策名封拜,且置師傅僚屬,入學節目,明有祖宗朝典禮,應爲今日之遵行,而事係重大,議大臣速爲定奪,斯速擧行,何如?傳曰,依啓。
義禁府啓曰,卽見江華留守牒呈,則士子狀首,前察訪閔聖任及幼學睦景善,土民狀首,前縣監李岦,忠義衛李有郁·李濂,校生首倡,鄭時英等六人捉送,而士子,土民等狀之人,直來就囚,難於取舍,以若干人拿送云云。若以牒呈言之,則士子狀首閔聖任也,土民狀首李岦也,校生首倡鄭時英也,而睦景善·李有郁·李濂等,一齊拿送,竝爲囚禁之意,敢啓。傳曰,知道。睦景善等,勿爲囚禁。
右副承旨洪憲初度呈辭。入啓。傳曰,還出給。
修撰李以存再度呈辭。加給由。
司憲府照本,待敎李演矣,南別殿修改時,還安祭祭文,初不分排,以致顚倒,罪杖八十,收贖公罪。啓罷職。
黃海監司朴遾上疏。大槪,西關重任,異於他道,如臣駑劣,不堪蚊負,亟許遞免,俾安微分事。入啓。
禁府都事李悰義,罪人李汝海·李晶等拿來。
戶曹判書李溟上疏。大槪,積痼衰朽之狀,已盡於前後疏箚,精神筋力,日益耗竭,昏耄隳壞,將不可勝言。乞遞本職及兼帶,得免僨敗事。入啓。
奉敎金徽,牌招,病不進,依承傳罷職。
推鞫,問事郞廳林病,代趙珩。啓。
懷恩君摠管遞差傳旨。傳曰,給由。
合啓,臣等,伏見義禁府咀呪獄事文案,則宮婢愛香等行兇之事,皆有根柢,謀爲指嗾之狀,明白無疑。覆載之間,安有如此罔測之妖變乎?愛香等,以服役聽令之類,旣已就服正刑,則首惡之人,不可置而不論。請命案法處置。答曰,此事時非結末,姑俟之宜矣。
院啓,臣等,將漢城判尹許徽事,論列累日,而兪音尙閟,竊未曉聖意之所在也。臣等之論許徽,以其陳疏營救之爲猥濫,冒出六品之爲欺瞞,則此實已著難掩之罪也。許徽以重臣,有此罪犯,則不可以一時功勞,有所曲貸。且元悌之爲將官,未滿三朔,則其不可與論於準朔,三尺童子之所可知也。何可謂之見欺於他人哉?此而不治,欺罔朝廷之風,將無所不至。臣等之論,亦從末減,決不可遞差而止,請許徽罷職不敍。南陽府使文載道,本以闒茸武夫,加以行己悖惡,見棄鄕里,同列之人羞與爲伍。曾爲水使時,欲逞私憾於有嫌之人,以軍官自望帶去,終至於杖殺而後已。其時御史馳啓請罪,至被拿推,而猶不懲艾,到處濫刑。前後臨民,恣意貪虐,剝割徵斂,罔有紀極。至於舊將之喪,以積年褊裨,一不來問,此亦人情之所不忍爲也。如此悖行貪縱之人,豈可以遞差,懲其罪乎?請文載道,削去仕版。前賓客韓亨吉遠竄事。入啓。答曰,旣以施罰,勿爲堅執。以上朝報
義禁府啓曰,今日本府諸堂上,諸備局坐起,中外罪人,大臣前議定搆草,而日勢已暮,不及書啓之意,敢啓。傳曰,知道。禁府謄錄
備邊司啓目粘連。答曰,官鳥銃分給一事,似未妥當,參酌。
又啓目粘連。答曰,驛吏嫁公私賤所生女子乙良,限己身屬驛,其女子之所生乙良,還給本司及本主,似或兩便,更議處置。內下記草
政院啓曰,許徽·文載道,竝遞差事,命下矣。臺諫方以許徽罷職不敍,文載道削去仕版論啓,遞差承傳,不得捧之之意,敢啓。傳曰,知道。朝報
上在昌慶宮。停常參·經筵。
行司果慶舜封,子息成婚事,安城地出去。
答黃海監司朴遾疏曰,省疏具悉。卿才器俱優,允合擢用,宜勿控辭,安心察職。
掌令姜栢年,正言韓必明再度呈辭。入啓。加給由。
刑曹判書徐景雨上疏。大槪,陳情辭免事。入啓。
義禁府啓曰,本府諸堂上,就大臣開坐,本府時囚及定配人,各其罪目之下,一一稟定,別單子,書啓之意,敢啓。傳曰,知道。
禁府啓目,粘連江華留守啓本云云,具元悌等,推閱時憑考處置,何如?啓依允。
修撰李以存三度呈辭。入啓。遞差。
答戶曹判書李溟疏曰,省疏具悉至懇,卿其勿爲固辭,調理察職。
合啓,宮中咀呪罪人愛香等,正刑之後,首惡之人,尙稽處斷,臣等之論列,亦晩矣。今承聖批,以時未結案爲敎,因此竊聞內需司,尙有刑推之人,結案似在於此,第內需司,不當置獄,論決大罪之意,乃前日合啓之所力爭者也。今者愛香等,旣已出付禁獄,取招服刑,則豈容以一事,分置公私兩獄乎?以愛香等推案見之,則今之取鞫者,不過枝葉,極罪首惡之人,不可以此緩法,請內獄罪人,出付禁府,首惡之人,速使處斷。答曰,已諭毋煩。
院前啓,無城上所,姑停。
禁府都事曺命宇,罪人權以平拿來。
平安監司書目,順川郡守車永雲罷黜事。
參議推鞫爲之事,捧承傳。
政院啓曰,三省推鞫,委官何大臣進去乎?傳曰,左相進去。
政院啓曰,三省推鞫事,命下矣。司諫李行遇式暇,獻納沈熙世服制,正言韓必明呈辭受由,正言李後山未肅拜,大司諫李厚源牌招,使之進參,何如?傳曰,依啓。
傳曰,自前遇旱災,則中外例爲禁酒矣。今番亦爲之乎?問啓。
禁府,三省問事郞廳,趙珩·金振。啓。
禁府,罪人李汝海·李勗,放送,罪人李挺海,堂古介行刑。啓。以上朝報
義禁府啓曰,以本府審理別單,書啓,傳曰,今番赦當宥之人名下,黃籤付標以入事,傳敎矣。徒二年半李炯等二十二人,準限雖在於今月,而以勿揀赦前不得付標,楊廷保準限,在於八月,而亦以勿揀赦前不得付標。徒三年尹仁吉等十二人,或以勿揀赦〈前〉,或以罪犯難宥,不敢付標,而徒年中當宥者三十一人,定配中八人,付標前單子,竝爲還入之意,敢啓。傳曰,知道。
又啓曰,權以平拿來都事,來言,有一人立於途傍,而以平,以手揮之,其人走入草莽間,怪其情狀而捉之,則乃以平之子鐵堅也。因爲拿來云,考見投書,則有願與子同陪入瀋之語,此人父子同罪,何以爲之?敢啓。傳曰,問于大臣處置。
左議政沈悅議,權以平之子鐵堅,不在當初拿命之中,姑爲囚禁于典獄,以觀以平所供而處之,宜當。右議政議同,益寧府院君洪瑞鳳,昇平府院君金瑬,與左議政議同,姜領府事,病不收議,本府啓曰,大臣之議如此,伏惟上裁。傳曰,依議。
義禁府郞廳,以左議政意啓曰,李挺海罪狀,自有當施之律,而以其有本國事多不善,欲奏於皇帝之前等語,故禁府請爲省鞫,轉至於推鞫矣。今此權以平,罪犯當服謀背本國潛從他國之律,自禁府按律處斷,或爲省鞫,猶之可也,至於推鞫,似爲過重,惶恐敢稟。傳曰,省鞫爲之。以上義禁府謄錄
上在昌慶宮。停常參·經筵。
掌令姜栢年,正言韓必明,三度呈辭。入啓。遞差。
禮曹啓曰,傳敎矣,議于大臣,則昇平府院君·益寧府院君·左議政·右議政,以爲元孫入學,雖待秋涼,而至於講學等官,則不可不豫爲差出,令該曹,博考祖宗朝故事,遵依擧行。入學之禮,則旣有姑徐之命,臨時更爲議奪施行,宜當。伏惟上裁,姜領府事,病不收議,大臣之意,如此,上裁施行,何如?傳曰,祖宗朝故事,爲先考出,可也。
傳曰,光海君女子家,令該曹優給婚需。
政院啓曰,傳敎矣,卽招禮曹郞廳,乃以傳敎之意,問之,則郞廳出問於本曹,而回報曰,本曹元無擧行前例,只刑曹·漢城府禁酒云。試問於漢城府郞廳,則漢城府以爲常時只禁肉不禁酒,而刑曹,則申飭禁酒云,此則常例禁酒之謂也。至於旱災如此,凡祈禳等事,皆是禮曹主管擧行,則禁酒一款,亦當知委施行,而至今推諉於刑曹·漢城府者,似不近理。請當該官推考,色吏令攸司囚禁治罪,禁酒一事,自今爲始,速令擧行之意,敢啓。傳曰,依啓。
咸鏡監司書目,端川郡守宋始準,病重罷黜事。
校理林博初度呈辭。入啓。給由。
政院啓曰,卽刻禁府郞廳,以委官之意來言,夜來胸脇兼發,今日三省推鞫,勢難進參云,何以爲之?敢稟。傳曰,右相進去。
右議政箚子。大槪,臣病勢深重,三省交坐,不得承命進參,惶恐待罪事。入啓。
政院啓曰,禁府郞廳又爲來言,委官進去之意,請坐於右議政,則亦以病患,不得進參云,何以爲之?敢稟。傳曰,昇平府院君進去。
合啓,請內獄罪人,竝付禁府,首惡之人,速使處斷。措語見上答曰,此非堅執之事,亟停勿煩,宜矣。
戶曹判書再疏。大槪,賤疾已劇,終不可復起視事,辭箚三上,未蒙兪音,驟閤封章,復承恩諭,苟有一分氣力,僅得察職,則豈敢觸冒煩凟至此?伏乞聖慈,特加矜悶,遞臣本職及兼帶,賜全垂絶之命,俾免僨敗之患事。入啓。
答右相箚曰,省箚具悉。卿其勿爲待罪,安心調理。
院前啓,無城上所姑停。
左議政沈悅箚子。大槪,臣受委官之命,夜來胸脅痛重發,不得進參於省鞫之坐,惶恐待罪事。入啓。
吏曹啓曰,臺諫·守令有闕政事,取稟。以上朝報
漢江渡丞呈內,本月十七日雨下,本江水基一尺五寸加漲溢流下云云事。
京畿監司狀啓,利川·竹山等官,今月十三日午時,地震起自西方向東方,屋角皆鳴,人身俱戰,變異非常事。內下記草
上在昌慶宮。停常參·經筵。
慶尙監司書目,本月十三日地震之變,山谷海邊,無不同然。始自東萊大震,沿邊尤甚,久遠墻壁顚圮,淸道·密陽之間,巖石崩頹。草溪地,當其震動之時,乾川亦出濁水,變怪非常云云事。
漢江丞呈內,本月十九日下雨,常常流水基加三尺五寸,漲溢流下云云事。內下記草
平安監司書目,雨澤事。
禁府,罪人權鐵堅,拿囚。啓。
答左議政箚曰,省箚具悉。卿其勿爲待罪,安心調理。仍傳曰,遣內醫看病。
禁府,審理,李聖求·金克謙·崔益隆·李益吉·朴汝新·李成元·李岳俊·沈·吳世彦·鄭錫文·朴之懍·朴之恒·姜孝亮·朴貴良·許雲吉·宋孝祥·閔泰亨·李震英·盧協·韓榮·朴潤緖·權偶·奇晩獻·朴六男·李忠伯·金顯達·金南·金武信·鄭楡·李坦·韓·車繼生·鄭弘衍·崔昌·李慶胤·朴賚·韓瑋·李慶相·金義立等,竝放送。李英豪定配,鄭漢驥削職定配事。捧承傳。
校理林,懷恩君德仁再度呈辭。入啓。加給由。
合啓,臣等,以咀呪首惡處斷,內獄罪人竝付之意,備細論列,昨承聖批,以此非堅執之事爲敎,臣等不勝未安之至。此事結末之間,姑停此論,亦是循例無妨,而竊念其結末,在於內獄,莫重罪人,私獄訊問,本非治世之政,況此獄,則前已付禁府取招,正刑尤不可判爲易事也,明矣,枝葉雖未決正,首惡之人,不可緩法,請勿留難,亟賜一兪。
院啓,請許徽罷職不敍,文載道削去仕版,韓亨吉遠竄事。入啓。措語見上答曰,不允。
答合啓曰,已諭。
工曹參議李敏樹,問安使,以入來。
德津堂祈雨祭獻官宋文徵啓曰,今此祈雨祭時,十五日受香,十六日行到德津,則壇上排設等物,漠然不備,犧牲亦爲不合祭用,故長湍色吏等處,犧牲再三退出,而日沒後,後脚班白犧牲苟充進排。勢不得已,前排仍用,而莫重祭亨重事,本府置之尋常,如是窘迫,事極寒心,惶恐敢啓。傳曰,本府官吏,從重推考。以上朝報
上在昌慶宮。停常參·經筵。
春秋館郞廳,以大臣意啓曰,傳敎矣,祖宗朝元孫講學典禮可考文,只有禮曹所上宣廟朝考出實錄謄本。非刊行之書,據此雖行,莫重之禮,似爲苟簡,所當實錄,相考擧行,而卽今史官無一員現存者。上下番,皆以兼春秋代行,事體殊極未安,而實錄相考,尤非兼官所可爲也。吏官被薦之人,速令應講,使之馳往實錄所藏之處,詳細考出,何如?傳曰,依啓。
咸鏡監司書目,南兵使金素,辭職上疏,上送事。
禁府,李英豪興陽,鄭漢驥礪山,權鐵堅旌義,定配。
校理林三度呈辭。入啓。遞差。
禁府啓目,具元悌等元情公事判付內,竝姑停刑推議處爲乎矣,聚會軍兵爲在,千摠等亦爲拿推。
傳曰,史官一員待命,騎馬三匹立之,賑恤廳內摘奸。
南兵使金素,辭職上疏,啓下該曹。
戶曹判書李溟,再疏,啓下該司。
傳曰,政事,明日爲之。
院啓,請許徽罷職不敍,文載道削去仕版,韓亨吉遠竄事。入啓。措語見上
南陽居進士金璹上疏。大槪,以孤寒之臣,適當側身修德之日,伏承求言之旨,不勝感淚之隕,敢陳愚見事。入啓。
合啓,請首惡罪人,亟命處置,內獄囚人,出付禁府,以正王法。措語見上
答合啓曰,勿爲强煩。
答院曰,不允。許徽罷職。
禮曹,平安道文武科放榜,今月二十九日推擇。啓。以上朝報
備邊司啓目,粘連。答曰,他國人處乙良,勿爲反賣事,更加嚴飭。
備邊司啓目,粘連。答曰,不罷鹽盆,則其勢難禁,更爲商量處置。內下記草
上在昌慶宮。停常參·經筵。
謝恩,萬頃縣令李皥,學諭李惟恒。
兵曹判書李時白,身病出仕。
備邊司啓目,粘連通信使狀啓云云。逆風還船之際,坐而不救,釜山僉使推考事。啓先罷後推。
知事尹毅立初度呈辭。入啓。給由。
掌令金始蕃,忠州地掃墳呈辭。入啓。給由。
兵曹啓目,粘連南兵使上疏云云。今見金素上疏,則其情事,果爲切迫,且無邊警。孝理之下,似當有變通之道,而閫帥重任,事難輕易遞改,上裁,何如?啓依回啓施行。
護軍朴潢,自瀋陽入來。
合啓,咀呪首惡之人,速爲嚴鞫處斷事。入啓。
院前啓,許徽罷職不敍事。文載道削去仕版事。韓亨吉遠竄事。入啓。
答合啓曰,更勿煩擾。
答院曰,毋庸堅執。
北兵使成夏宗,南陽府使遞任上來。
執義金益熙啓曰,國家紀綱解弛,公不勝私,法司禁令,不能行於勢家,識者之寒心極矣。近日同僚,適見醉漢之敺傷人命,幾至死域,故欲治其怙犯酒禁之罪,執付刑曹,昨日本府開坐。上囚,則刑吏來言,因相位之請,堂上已爲保放云云,臣等怪其言之不類。一邊捉問刑吏,一邊捉致被保人問之,則別無分明逢授之事,犯人不知去處,而刑吏袖呈一度文書,乃其因元隻人呈狀刑曹,辜限間囚禁之事,而又粘連堂上着押文書,使之保放者也。事極可怪,竊欲詰問之際,有一相臣,沒名通書於同僚,同僚轉示一席,其書,大槪憲府所囚,卽吾家婢夫也。當此審理,豈可追責?今聞被放者,方受侵督,其保者吾家也。須周旋善處云,臣等始知刑吏之言,不爲虛妄,不覺憮然而失望也。關節爲今日一大痼弊,國事之至此,此亦一端,大臣者,率百僚,不宜身先犯之。刑曹亦不宜不言本府,直放犯禁之人,又況審理之擧,只爲洗滌冤獄,則其餘敺打傷人,而未決正者,未必一體分揀。請於刑官,徑先放釋於辜限未滿之前,事體法例,亦豈如是?此無非如臣疲劣,忝叨法官,不能振肅風紀,抑施私情之致,臣意同僚,亦當先避,而尙今寥寥,臣之等待遲延之失,亦大矣,請命遞斥臣職。答曰,勿辭,退待物論。
大司憲李植啓曰,昨日臺坐,請決犯禁罪囚之時,其中一囚,乃前日被酒打傷人命者,所犯甚重,而刑曹擅自保放,仍不知所在,事甚可駭。方推問刑吏之際,同僚以小札見示,則申救其事之書也。臺席體嚴,而關節相混,心甚未安,但其書,乃相臣抵于所親臺官,而轉輾來投者,恐或出於偶然,事關大臣,不敢輕有所言,含默而罷。今見同僚引避之辭,臣忝首席,慢不省羞恥之事,所失大矣。請命遞斥臣職。答曰,物辭,退待物論。
持平任翰伯啓曰,伏以,無狀小臣,素乏才能,新進仕路,未諳事體,到底迂疎,決難任職,而千萬夢寐之外,猥忝風憲之地,涓埃未報瀆擾先事,臣罪萬死。昨日本府坐起垂罷,以合啓傳啓事詣闕之時,適見相臣抵臣之書,則事係本府,而臣則未詳其曲折,故爲私書通問于持平臣趙全素處,而封送其書,不異其獨見而處置矣。下吏昏劣,誤傳於齊坐之處,至於傳示,誠極驚懼,相臣之抵書於臣者,以有戚分,而臣之通情於同僚者,只欲探其顚末,以爲回報之地,不料鬧端,由玆而起,身叨法府,旣犯關節之失,使大臣,重被諫官之請,此無非如臣昏謬妄作之致,臣之罪過,至此尤大,決不可一刻仍冒,請命罷斥臣職。答曰,勿辭,退待物論。
持平趙全素啓曰,臣於今月十一日,適見下人數十輩,屯聚於濟用監街上,竝有蒼黃之色,怪而問其曲折,則對曰,靑坡橋邊,有醉漢三人,亂敺路人,頭腦破碎,幾至殞命。洞內之人,慮有日後之患,卽爲追捕,則二漢馳馬逃走,只捉一漢,縛置於破傷人所在之處,來告其狀於被傷人家云。臣意以爲被傷者,若不至於死域,則其洞內之人,必不如是。旣死之後,則自有該曹按法之擧,而至於醉酒傷人,法府所當治之,故卽遣陪吏,就其縛置之所,捉囚於典獄矣。其後本府齊坐,適値望日,不得施刑,而因本家呈狀,移送刑曹之際,臣招其該吏,以辜限間,則應爲刑曹之囚,而縱酒作拿,觸犯禁令,當自本府嚴治,十分堅囚,勿使逃躱之意,丁寧,分付矣。昨日之坐,相議於席上,將欲刑訊,使之捉致府庭,則朝者,以刑曹堂上手決,旣已保放,仍致見失云。法府所囚犯禁之人,刑曹安得擅自徑釋乎?臣等不勝驚愕,捉致刑曹色吏,詰問以不有當初,分付,任意直放之狀,略加刑訊,俄而一簡來到席上,乃持平任翰伯,自闕下抵臣之書,而相臣所囑之書,亦在封中。其所云云之說,已盡於同僚避嫌中,不必更加,而如臣疲劣無狀,忝冒法官,旣不能按法一常漢之犯禁,又致關節,及於臺席,所當先爲引避,而舊患胸腹之痛,不意更發,症勢甚重。今始來避,所失尤大,決不可一刻仍冒,請命遞斥臣職。答曰,勿辭,退待物論。
掌令金始蕃啓曰,臣與同僚,行相會禮於本府,仍爲參坐,同僚欲推前日所囚犯禁人,則刑曹已爲放送云。本府所囚罪人,該曹擅自直放,事甚可駭,推問刑曹色吏,則對以由堂上手決保放云。俄而同僚出一封書朅示,則乃相臣通于同僚,求解囚人事也。臣與同僚,一樣看過矣,今見同僚引避之辭,則臣之疲劣忝叨,少無異同,不可一刻仍冒。請命遞斥臣職。答曰,勿辭,退待物論。以上朝報
忠淸監司狀啓,本月十三日午時地震,屋宇墻壁,亦皆動搖,變異非常事。內下記草
義禁府啓曰,今日臣等,開坐本府,全以直·李仁元等原情取招,兩人所言,略在相同,問目之外,費盡許多說話,支離猥濫,有違規例,罪人所供,不敢禁止,仍爲書啓之意,敢啓。傳曰,知道。
又啓曰,本府囚人具元悌·閔聖仁·李豈·鄭時英等,原情公事,以議處判下,鄭鐵命,以覈處判下,而判義禁金自點,病不來參,後坐議覈之意,敢啓。傳曰,知道。以上義禁府謄錄
有政。吏批,以河溍爲正言,具仁垕爲判尹,成夏明爲掌令,兪伯曾爲吏曹參判,沈大孚爲副校理,林爲修撰,柳道三爲端川郡守,沈東龜爲應敎,金善吉爲順川郡守,尹昌耉爲南陽府使,林堜爲刑曹參議,沈熙世爲修撰,李之恒爲校理,兼春秋單南溟翼,校書正字單河晉善,朴宗阜爲獻納,孟世衡爲直講,柳穎爲司成。
上在昌慶宮。停常參·經筵。
藥房都提調左議政臣沈悅,右承旨臣金堉啓曰,近日甘澍成霖,日氣陰濕,伏未審此時,聖候何如?臣等不勝區區仰慮之至,敢來問安。答曰,與前無異。
大司諫李厚啓曰,憲府多官,全數引避,本院當爲處置,而執義金益熙,卽臣之妻同生弟也。在法當避,不敢可否於其間,請命遞斥臣職。答曰,勿辭,退待物論。
議政府左議政沈悅,孽女故郡守朴珹妾沈召史身死,服制已行十日,出仕,何如?啓依所啓施行。
司憲府照本,漢城判官趙鈺,東部主簿李晟,西部主簿李卓男等矣房子房,守坊民過數調發,罪決杖一百,盡行奪告身。中部主簿鄭元俊,南部主簿楊秀漢,抗拒進來推考。啓依允。功減一等爲乎矣,漢城府官吏乙良,只贖。
答南陽進士金璹疏曰,省疏具悉。深嘉爾爲國之誠,所陳之事當體念焉。
合啓,臣等以咀呪首惡處斷之意,論列累日,而兪音尙閟,臣等不勝未安之至。大罪首惡之人,久逋刑誅,人皆寒心,不可不速爲處斷。況內獄刑鞫,本非祖宗朝故事,亟宜革罷,使刑章出一,而今此獄事,則內官秉讞王獄之官,奉行結末公事而已。刑政紊舛,莫此爲甚,請首惡罪人,亟命處置,內獄囚人,出付禁府,以正王法。
院啓,前南陽府使文載道,居官處事,本來輕妄,加以行己悖惡,見棄於鄕里,同列之人,羞與爲伍。曾爲水使時,欲逞私憾於有嫌之人,以軍官自望帶去,終至於杖殺而後已。其時御史馳啓,請罪至被拿推,而猶不懲艾,到處濫刑,前後臨民,恣意貪虐,剝割徵斂,罔有紀極,至於舊將之喪,以積年褊裨,一不來問,此亦人情之所不忍爲也。如此悖行貪縱之人,豈可以遞差,懲其罪乎?請文載道削去仕版,前賓客韓亨吉遠竄事。新除授獻納朴宗阜,時在京畿水原地,正言河溍,時在慶尙道晉州地,請竝斯速上來事,下諭。大司憲以下,大司諫李厚源,竝引嫌而退,酒禁方嚴,人命將殞,而該曹擅放,關節又至,則據實引避,深得法官之體,事關相臣,不敢輕言,理所當然。旣有戚分,則簡札之來,雖不可拒,而臺席之坐,封送私書,有傷事體,欲治醉漢,按法究問,而關節之傳,非所當與,法當相避,不得處置,俱無可避之嫌。請執義金益熙,大司憲李植,持平趙全素,掌令金始蕃,大司諫李厚源,竝命出仕,任翰伯遞差。答曰,依啓。韓亨吉·文載道等事,不允。
答合啓曰,不允。以上朝報
傳曰,大臣·備局堂上,引見。
伴送使狀啓,勅行,本月二十日,良策止宿事。內下記草
今日引見時,左議政沈悅所啓,林慶業一族,自瀋已爲放釋,而曾於林俊業,則以守土之官,亡命逃走,罪不可宥,拿鞫定罪,何如?上曰,啓辭宜當。義禁府謄錄
上在昌慶宮。停常參·經筵。
自昧爽至辰時,有霧氣。辰時巳時,日暈。
大司諫李厚源,大司憲李植,執義金益熙,掌令金始蕃,持平趙全素,就職。
判尹具仁垕箚子。大槪,本職辭免事。入啓。答曰,省箚具悉。卿宜勿辭,從速察職。
備邊司啓目,戶曹判書李溟上疏云云,度支劇務,人所難堪,而李溟受任六年,終始不懈,竭誠盡職,勞瘁已極,非但精神筋力,有不可支。其於朝家政體,亦不當一向驅策於耆老之臣是白在果,但李溟,善爲料理,使國計不乏,庶務修擧,其去就所關非細,上裁,何如?啓依回啓施行。
前典籤鄭儁上疏。大槪,以永川臨皐書院,改以張旅軒,配享鄭文忠公廟事。入啓。啓下禮曹。
吏曹啓曰,臺諫有闕,政事,取稟。
弘文館啓曰,新除授校理沈大孚,時在慶尙道聞慶地,經筵入番事緊,請斯速上來事,下諭。傳曰,依啓。
禮曹判書南以雄箚子。大槪,病勢深重,章陵奉審時,不得進去,遞改臣職事。入啓。答曰,省箚具悉。卿之病勢如此,則勿爲進去。
合啓,請首惡罪人,亟命處置,內獄囚人,出付禁府,以正王法。措語見上答曰,內人所犯,非係干大逆,則令內司推治。自是故事,卿等,勿以爲怪,速爲停止。
院啓,請文載道削去仕版,前賓客韓亨吉遠竄事。入啓。措語見上答曰,不允。
府啓,凡罪人囚放,自有法例,前者法府所囚醉酒打傷人罪人,刑曹擅自放釋。又無保授之處,其實直放也。雖諉以審理,他衙門所囚,不爲告知,徑自放釋,此前所無之事,而其囚則不但犯酒禁,係干殺人,辜限事當究竟,與審冤之擧,尤不相干,而混同解放,其循私苟且之失,大矣。請刑曹當該堂上,罷職。答曰,依啓。
禮曹參判金壽賢上疏。大槪,老病深重,乞遞本職及成均司成事。入啓。
知事尹毅立再度呈辭。入啓。加給由。
刑曹,當該堂上,應罷判書徐景雨,參判李時昉。啓。以上朝報
傳曰,具元悌面質事判付,已經兩日,何至今不爲面質耶?
義禁府啓曰,云云事,傳敎矣。近日判義禁臣金自點,重得傷寒苦痛,昨日不得開坐。今日將爲開坐之際,同知事臣金蓍國,適得癨亂,同知事臣李必榮,入直摠府,如此重獄,非但面質,又有議啓之事,不可一二員,獨爲開坐,遲延至此,伏承聖敎,不勝惶恐。傳曰,知道。義禁府謄錄
上在昌慶宮。停常參·經筵。
謝恩,應敎沈東龜。
慶尙監司書目,晉州·陜川等官,呈以地震時,松木五六十條摧倒,陜川地嶽動巖墜,人有壓死,涸泉水盈,大路坼裂事。
前參判李時昉上疏。大槪,今此臺官所論囚人之事,臣終始主之,而長官,亦在罷職之中,不得不冒陳曲折事。入啓。
傳曰,政事,明日爲之。
答禮曹參判金壽賢疏曰,省疏具悉卿懇。卿其勿爲控辭,調理察職。
懷恩君德仁三度呈辭。入啓。只遞摠管。
合啓,請首惡罪人,亟命處置,內獄囚人,出付禁府,以正王法。措語見上
院啓,臣等,以前府使文載道事,論列累日,而兪音尙閟,臣等竊未曉聖意之所在也。載道,本以姦猾不測之人,曾爲水使時,以其纖芥之嫌,杖殺無辜之人,雖被拿推,猶不徵艾,濫用刑杖,到處益甚。前後居官,貪虐無比,剝割軍民之膏血,以爲肥己善事之地。且以都監馬兵別將,見馬隊所持之馬,才品絶等,爲高嶺僉使赴任之時,以其不用之馬,劫勒相換而去,爲其時大將所覺知。雖有牽制之處,終不得入啓請罪,而痛其情狀,逢人輒言,以此積憾蓄怨。載道之於其大將,乃是積年褊裨,而及其身沒之後,一不來問,人皆以不問舊將之喪,爲人情之所不忍,而亦不足責之於如此之人。其貪縱悖惡之狀,國人之所共憤,決不可遞差而止,請亟下削版之命。禮曹佐郞李丕顯,言行悖妄,得罪於一鄕,公論至於見削鄕籍,如此之人,不可置諸南官淸選,請李丕顯罷職不敍,前賓客韓亨吉遠竄事。入啓。
左議政沈悅,繕工提調尹新之,監役安廷煜,禮曹佐郞尹世任,章陵奉審事,出去。
李時昉上疏,啓下吏曹。
懷恩君德仁三度呈辭,只遞摠管。
答合啓曰,不允。李丕顯遞差。
禮曹郞廳,以左議政意啓曰,以陵寢奉審事,禮曹主掌,他員猶或可闕,禮曹堂上,不可闕也,而判書南以雄,以病陳箚,有勿爲進去之命,參議洪鎬,在外未上來,只有參判金壽賢,而八十之人,近日疾病甚重,決不能起動云。參判·參議中一員遞差,其代,令該曹口傳差出,牌招肅拜,使之同參,何如?傳曰,依啓。
司錄,以左議政意啓曰,近日百隸怠官,寒心之事甚多。今日臣等,以章陵奉審事,先肅拜之時,禮曹當該郞廳,趁不來到,使臣等候於闕中,再三催促,然後始爲進來。在下之官,所當先到,而其怠慢如此,極爲可駭,禮曹當該郞廳,從重推考,何如?傳曰,依啓。以上朝報
義禁府啓曰,具元悌等面質及議啓事,命下已久。今當爲開坐,而今日章陵奉審,明日敬陵國忌正日也。奉審日·國忌日,本府不坐,乃是舊例也,不得開坐之意,敢啓。傳曰,知道。義禁府謄錄
傳曰,故縣監金德重妻具氏,時在連山地,令本道監司,食物題給。內下記草
上在昌慶宮。停常參·經筵。
沈霧。朝陰晝晴。巳時午時,日暈。
吏曹口傳政事,禮曹參議洪鎬改差,代以申敏一,爲禮曹參議。
禮曹參議申敏一,章陵奉審事,出去。
吏曹啓目,粘連啓下云云,憲府論啓,只請刑曹當該堂上罷職,而罪人保放之事,有終始主管之人,則長官之竝爲坐罷,果涉未安,而本曹現告,旣已捧承傳,自下不敢分揀,上裁,何如?啓長官乙良,勿爲罷職。
右議政沈器遠上疏。大槪,陳情待罪事。入啓。
修撰沈熙世,楊根地掃墳呈辭。入啓。給由。
政院啓曰,李丕顯遞差事,命下矣。臺諫,方以罷職不敍論啓,遞差承傳,不得捧之矣。傳曰,知道。
吏曹啓目,奉常奉事申弘望,除授後過限未上來,改差。啓依允。
知事尹毅立三度呈辭。入啓。遞差。
刑曹判書徐景雨上疏。大槪,李時昉疏中,全沒與臣問答之言,致有誤恩,略陳曲折,冀收勿罷之命事。入啓。
幼學蔡以恒上疏。大槪,幸得生還,陳情下鄕事。入啓。
京畿監司尹墀,政丞陪行,落後入來。
合啓,請首惡罪人,亟命處置,內獄囚人,出付禁府,以正王法。措語見上答曰,不允。
院啓,前府使文載道,請亟下削版之命。措語見上前佐郞李丕顯,言行悖妄,得罪於一鄕,公論至於見削鄕籍,如此之人,決不可〈不〉以遞差懲其罪,請李丕顯罷職不敍。凡被論之人,無論事之曲直是非,只當退縮,以俟公議,而前參判李時昉,偃然投疏,與臺閣相抗,有若爭卞者然。揆以事體,殊甚未安,而政院矇然捧入,非但後弊無窮,不察之失,亦所難免。當該承旨,請命從重推考。前賓客韓亨吉遠竄事。入啓。答曰,不允。文載道,罷職,其疏,非特自明,政院,不可不捧矣。
持平趙全素啓曰,伏見前參判李時昉自明之疏,辭說張皇,專攻臣身,有曰上司囚禁,必關由刑曹,然後錄於囚案,而憲府不爲移文,直爲囚禁也。凡直囚衙門,有罪者囚之,獄官上其囚徒而已。未聞有關由刑曹之例,至於法府囚徒,則刑曹本不相關,豈待移文,然後方可囚禁也?又曰囚禁臺官朴遾,一家之人也。朴遾卽臣之外四寸妹夫也。適過其家,目睹其事,則豈可以一家之故,而嫌不推治乎?李時昉拈出此一款,有若聽其私囑者然,吁亦異矣。又曰,保放於可信處之也。其時本府開坐,使之上囚,則該吏袖呈文書,乃參判手決保放者也。卽推保授之人,則竝與囚人,而不知所在之處,俄見相臣書,則曰保授,卽吾家云,則刑曹果能以囚人,保授於相臣家乎?名爲保放,而其實則直放,據此可知。又曰本曹未及處置,而憲府必欲自爲汲汲推治,以致見失也。刑曹,實有據法處置之心,則何遽放釋於辜限之前乎?法府之所當治者,只白晝拔劍醉酒敺人之罪而已。且諸衙門所囚,如有推問之事,則本府上而刑之,自是前例,況自本府捉付之囚,何必待刑曹處決之後哉?身爲刑官,私放重囚,而及其事發,欲掩其過,求其說而不得,則乃曰憲府欲爲推治,以致見失,尤可怪也。又曰,初則以相鬪打傷,越法直囚,及其査究之時,圖錄於本曹囚案,猶恐不及也。糾正風俗,乃是法府之責,則治其醉酒傷人之罪,果是越法乎?十五日,李時昉再度送人,懇請移錄於本曹囚案,至使其姪,作書抵臣,必使趁今日移送,臣欲於明日之坐,決罪移送矣。其坐適値望日,不得施刑,招致刑曹該吏,使之逢授移送。丁寧分付曰,辜限間囚禁,雖是汝曹之事,而犯禁之罪,本府當於後坐治之,另加嚴囚,俾無逃躱之患云爾則,刑吏,尙在同席皆聞,安可誣也?其所謂圖錄於刑曹囚案,猶恐不及云者,實自道其情也。又曰,以白晝拔劍,無數打人爲罪名,而至於保放之後,託以酒禁,更欲上囚也。當初囚徒罪囚,不言酒禁,而只言白晝拔劍者,擧其重而略其小之意也。其果以此爲攻臣之案乎?言甚苟且,不足多辯。又曰,酒禁,或贖木或決罪,不逾時日,乃是規例,豈有犯禁者滯獄,至於旬日之久也?罪輕而可贖者,則納贖旋放,罪重而可刑者,則必待三員備坐,然後可以施刑,豈拘於旬日之久也?況此囚辜限間,不當輕放者乎?至於白帖囚人之說,其計可謂深矣。凡印信之用,必待開坐,而本府,則非執義以上官,不得開印,城上所逐日發禁犯禁之人,有當囚者,則直爲囚禁,例也。執義以上官,如或有故而不得開坐,則犯禁之人,終無可囚之時乎?不但本府爲然,如漢城府等直囚衙門,有犯禁者,則莫不皆然。且聞本府古規,官員不爲着押,只書司憲府三字,直爲囚放。辛卯年間,因傳敎,始用印信文書,以防虛僞。又筵臣許啓所啓,苟有係干風俗重罪之人,則用白帖官員着押囚禁,可也之事,受敎遵行,其來久矣。若知刑曹,執此爲言,則望日之坐,一番踏印,有何難事,大抵此事,不過一常漢治罪之擧,而轉輾至此,惹起鬧端,莫非緣臣無狀,忝叨匪據,不能盡職之致,而國綱解弛,怙勢之蔑法,亦莫如今日矣。臣旣被刑官之厚誣,不可一刻仍冒,請命鐫削臣職。答曰,勿辭,退待物論。
答右議政沈器遠疏曰,省疏具悉。所陳之事,殊甚微細,卿其安心勿辭。
答刑曹判書徐景雨疏曰,省疏具悉。所陳之事,卿雖許諾,實是無心之致,宜勿控辭,安心察職。
禁府,林俊業拿來。
大司憲李植啓曰,臣於去十六日,始坐本府,閱前日囚徒,則有醉酒打傷人者在案,城上所持平臣趙全素言。此人所爲,親所目睹,當重治之,今日則禁刑,仍囚爲當,仍招刑吏,丁寧,分付。臣當病禁吏捉酒人者,多歸於餔糟飢卒,而眞飮醉皆免矣。此囚,則官員親見捉囚,當罪無疑,故更不問曲折,而銘以記知矣。二十一日之坐,始論其囚,則刑曹已爲保放云,而保放人及罪人,竝不知所在,推問當初刑吏,則納招云,審理之日,堂上以大臣,分付,保放云,而見其所呈文書,則是刑曹堂上手決也。方疑訝之際,相臣書札來投,則保者,乃相家也。同僚以爲刑吏無罪,當初臣,以爲此吏,保罪人於大臣之門,其罪難免,仍令囚禁,使之捉納其罪人矣。翌日同僚,以關節冒受,爲嫌而引避,臣亦不得不避也。大抵據刑吏招辭,大臣書札,刑官手決,則同一語意,而刑曹循私苟且之失,著矣,以此論列不得已也。今見前參判李時昉疏辭,備陳首末,而歸咎於本府,至以越法無據爲言,此非臣等之所豫料矣。臺諫,目見犯禁者,捉囚治罪,明有古例,醉酒打傷人之罪,本府非不當治,其間些小節次,合體與否,非臣所知也。所不曉者,犯禁作弊之罪人,至今未得,而刑官被罰,不遑自理,法官被斥,瀆擾避嫌,紀綱之毁,一至此哉?又伏見大臣待罪箚辭,則似疑臣等,意在攻訐,而有引避之擧也。臣雖孱劣,慮不及此,第臣病昏無狀,忝冒憲長,惹此無前之鬧,不可一日在官,請命罷斥,以安愚分。
掌令金始蕃啓曰,今見前參判李時昉自明之疏,多費辭說,詆斥臺諫,不遺餘力,實前所未有之事也。此無非如臣疲劣忝叨之致,又見大臣箚辭中,亦有指斥之語,同僚旣以此引避,何敢晏然仍冒?請命遞斥臣職。
執義金益熙啓曰,近因刑曹被論,已罷之官,至於上章自明,侵逼言官,不一而足,臣不勝驚怪焉。此事顚末,聖明旣已下察,不必從頭更煩,而大槪城上所,招致刑吏,丁寧,分付。待後坐刑訊之語,則在席諸僚,皆所耳聞,臣意旣自本府捕給,而又有城上所,分付之事,載在本府囚案,則卽是本府罪人,刑曹安可不爲告知?私自放釋,而今見李時昉疏辭,則多般申卞,判爲刑曹所囚,其亦異矣。況李時昉之必欲諉之其曹罪人者,豈非以事係傷人,辜限間囚禁之故耶?然則辜限未滿之前,牽情徑放,混致審理之中者,果得執法之體,而眞出於體聖上欽恤之典,一如其所云云耶?亡論其他,只此限前混放,固難免苟且循私之失矣,保放之人,終始推諉,繼而相臣書來到,其保卽相家,則其無別處保授,蓋可知矣,而其疏曰,臣實未曉刑吏所供,朝因相臣之請,堂上手決保放,此非下吏之罪云者,一坐所聞,不可誣也,而其疏曰,歸之相位之請,抑何意歟,其實直放者,是誰之爲,而反以見失,歸咎本府。孟子所謂,今之君子,過則順之,又從而爲之辭者,此之謂也。臣以無似,忝冒臺府,不能調適人情,遇事鎭靜,率爾妄發,誠不自量,彈章纔下,而自明之疏繼上。此實無前之事,而又伏見大臣箚辭中,沒名通書一款爲咎。臣少蒙國恩,卽通仕籍,朝家體例,不至全昧,大臣之於知舊書札,或書號或書爵,例也,而至於煩不書名,或曾未聞見,何敢於不名書中,强加揣度,拈出大臣之名乎?其下沒名二字,實出於不得已也。臣孤露餘生,旅食京師,所以碌碌隨行,不自知退者,只爲時事多艱,國恩未報也。公務之外,少所游從於朝著間,其於大臣,曾無造請之私,亦無宿昔之嫌,豈敢有一毫偏意,有所操切,而今見箚語,似若有疑於攻訐,吁,可慨也。臣疲劣不職,重被刑官之斥,又被相臣之疑,決不可一日仍冒,請命罷斥臣職。
答大司憲以下曰,勿辭,退待物論。以上朝報
有政。吏批,以韓必明爲持平,金汝水兼北靑府使,柳時亮爲陰城縣監,韓慶生爲禁府都事,吳穎發爲東部主簿,三田渡承單李日男,賓廳講書師儒三單,趙啓遠·洪處厚·姜瑜。
上在昌慶宮。停常參·經筵。
自巳時至酉時,日暈。夜四更,流星出天紀星下,入官者星上,狀如鉢,尾長三四尺許,色赤。
下直,慶尙右兵使安夢尹。
謝恩,副摠管閔仁佺,修撰林,陰城縣監柳時亮。
護軍朴潢,覲親事,全州地出去。
副司果申汝水卒,領議政質子,入來。
刑曹判書徐景雨再疏。大槪,還收勿罷之命事。
戶曹判書李溟三疏。大槪,病勢危苦,委薾轉甚,瀝血更陳,乞遞職名事。留政院。
合啓,請首惡罪人,亟命處置,內獄囚人,出付禁府,以正王法。措語見上
院啓,臣等以前府使文載道事,論列累日,而兪音尙閟,臣等竊未曉聖意之所在也。載道本以奸猾不測之人,曾爲水使時,以其纖芥之嫌,杖殺無辜之人,雖被拿推,猶不懲艾,濫用刑杖,到處益甚。前後居官,貪虐無比,剝割軍民之膏血,以爲肥己善事之地。且以都監馬兵別將,見馬隊所持之馬,才品絶等,爲高嶺僉使赴任之時,以其不用之馬,劫勒相換而去,爲其時大將所覺知。雖有牽制之處,終不得入啓請罪,而痛其情狀,逢人輒言,以此積憾蓄怨,載道之於其大將,乃是積年褊裨,而及其身歿之後,一不來問,人皆以不問舊將之喪,爲人情之所不忍,而亦不足責之於如此之人。其貪縱悖惡之狀,國人之所共憤,決不可罷職而止,請亟下削版之命。前佐郞李丕顯,言行悖惡,得罪一鄕,公論至於見削鄕籍,如此之人,不可以遞差,懲其罪。請李丕顯罷職不敍。昨日本院所啓,只請當該承旨,而諸承旨竝爲引嫌,兩司傳啓之時,不爲出接,直請承傳,此前所未有之事也。臣等竊聞政院故事,必一院盡數被論,然後始有直請承傳之擧,不然雖是同參之事,該房之外,不得引嫌,循例行公而不遵舊規,終不出接,事體實爲未安,請刑房承旨推考,前賓客韓亨吉遠竄事。入啓。前啓當該承旨請推事,停啓。
判決事李民寏初度呈辭。入啓。
府啓,大司憲以下,竝引嫌而退,法府所囚罪〈人〉,當究問而徑先放釋,保授無人,則劾罷刑官,深得論事之體也。旣罷之官,上章自明,前所未有,而旣誤於擅放,又從而文過,則越法之失,專在於刑官,而不在於法府也。多官之前後引避,只欲不失其體面,而至於相臣攻訐之疑,實非意慮之所及,則以此以彼,俱無可避之嫌,請持平趙全素,大司憲李植,執義金益熙,掌令金始蕃,竝命出仕。
答合啓曰,不允。
答府曰,依啓。持平趙全素,前後措語,似涉不直,遞差。
答院曰,依啓。韓亨吉·文載道事,不允。以上朝報
伴送使狀啓,勅使一行,本月二十四日渡江事。內下記草
有政。
上在昌慶宮。停常參·經筵。
自辰時至未時,日暈。
下直,甫乙下僉使金大吉。
傳曰,今下弓矢,甫乙下僉使金大吉給送。
大司憲李植,執義金益熙,掌令金始蕃,就職。
判決事李民寏初度呈辭。入啓。給由。
司直李一相入來。
吏曹啓曰,臺諫,有闕政事,取稟。
京畿監司書目,江華糶米欠縮,多至百餘石,秋成勿捧耗穀事。
慶尙監司書目,昆陽郡守李晦母在喪事。
合啓,請首惡罪人,亟命處置,內獄囚人,出付禁府,以正王法。措語見上答曰,不允。
院啓,臣等以前府使文載道事,論列累日,而兪音尙閟,臣等竊未曉聖意之所在也。載道,本以奸猾不測之人,曾爲水使時,以其纖芥之嫌,杖殺無辜之人,雖被拿推,猶不懲艾,濫用刑杖,到處益甚。前後居官,貪虐無比,剝割軍民之膏血,以爲肥己善事之地。且以都監馬兵別將,見馬隊所持之馬,才品絶等,爲高嶺僉使赴任之時,以其不用之馬,劫勒相換而去。爲其時大將所覺知,雖有牽制之處,終不得入啓請罪,而痛其情狀,逢人輒言,以此積憾蓄怨。載道之於其大將,乃是積年褊裨,而及其身歿之後,一不來問,人皆以不問舊將之喪,爲人情之所不忍,而亦不足責之於如此之人。其貪縱悖惡之狀,國人之所共憤,決不可罷職而止,請亟下削版之命。前賓客韓亨吉遠竄事。入啓。答曰,旣已酌處,勿爲堅執。
都承旨啓曰,凡臺諫體面甚重,國家大小之事,必使臺諫糾正者,今古一揆,被論者,設或有冤,退而縮伏,以待公議而已。何敢有一毫爭卞之理哉?此所以重臺諫而尊國體也。頃者李時昉,被論之後,遽呈自明之疏,攻擊劾己之臺臣,不有餘力,此前所未有之事。此路一開,則不幾於箝臺諫之口,而蔑一國之公議乎?此今日之所大憂也。廳中或有不入之議,而事係。以下缺
上在昌慶宮。停常參·經筵。
達夜雨下。
合啓。答曰,不允。
府啓,申得淵·辛勝等事。答曰,已諭。
義禁府粘連啓目。答曰,依允。干證乙良,倉穀偸出時,干證兺,爲先拿問具元悌等事。以上內下記草
有政。吏批,以李廷顯爲慶興府使,黃敏德爲昆陽郡守,元斗杓付原平君,申景禋付東城君,韓得一爲北部主簿,丁彦璜爲司僕寺正,沈之漢爲善山府使,成振漢爲栗峯察訪,兼春秋館編修官單李禬,兼春秋館記注官二單韓必明·李太芳,兼春秋館記事官單李後山,奉常奉事單李克誠,副奉事單李惟碩,以韓仁及爲知敦寧。
上在昌慶宮。停常參·經筵。
朝陰。自辰時,乃晴。
傳曰,大臣·備局堂上引見。
漢城府粘連啓目。答曰,回啓中別定訟官,從公處決等語,似不當用於再三査覈之事是在果,本府不欲違例決折,則令本道決論爲乎矣,宋民者乙良,依法定治,使奸濫之徒,有所懲戒。以上內下記草
上在昌慶宮。停常參·經筵。
雨下。
合啓。答曰,不允。咀呪首惡事
院啓。答曰,不允。韓亨吉事
府院啓。答曰,旣施重罰,更勿煩論。
義禁府粘連啓目。答曰,中軍則別無可問之事,勿爲拿問爲乎矣,全以直等乙良,姑爲仍囚。以上內下記草
上在昌慶宮。停常參·經筵。
傳曰,北兵使成夏宗引見。
禮曹草記。答曰,旣有子孫則不可含默,自本曹據禮指揮,俾無相爭之弊。
禮曹參議申敏一上疏。入啓。答曰,省疏具悉。深用嘉尙,疏辭不無所見,當留念而採施焉。
合啓。答曰,不允。前啓
府院啓。答曰,已諭。
院啓。答曰,李時英事,風聞未必盡實,更加詳察,勿爲煩論。
備邊司粘連啓目。答曰,又爲徵木,似未妥當,如難赴錦,則用明年農軍爲乎矣,身死乙良,依他例恤典擧行。
兵曹粘連啓目。答曰,依此定配爲有如可,後運入送。
戶曹粘連啓目。答曰,依允。各邑元穀,推移充數之擧,似無未妥之事,此一款,已卽依狀啓施行。以上內下記草
義禁府啓曰,今日乃端午,宗廟·各陵祭享齋戒日,而全以直等鉤問命下三日,故只鉤問與元情捧招,而不得刑推之意,敢啓。傳曰,知道。以上義禁府謄錄
上在昌慶宮。停常參·經筵。
自卯時至午時,日暈。
左右相詣闕卜相,以金自點爲右相。
傳曰,史官一員待命,騎馬三匹立之,賑恤廳內摘奸。
府啓。答曰,依啓。坡州牧使柳坡罷職事,及全羅兵使金述推考事
合啓。答曰,勿爲强煩。
府院啓。答曰,已諭毋煩。
院啓。答曰,依啓。平安兵使李時英罷職不敍事及韓亨吉事不允。
刑曹判書徐景雨箚子。入啓。答曰,省箚具悉。卿年齡雖多,筋力未衰,宜勿控辭,安心察職。以上內下記草
有政。吏批,以金自點爲洛興府院君,李椲爲江華經歷,鄭廣敬爲吏曹參判,兪伯曾付杞平君,李澥付咸陵君,趙必達爲楊州牧使,李德泂爲右參贊,承文都提調單金自點,金藎國爲判義禁,李浣兼喬桐府使,元斗杓爲江華留守,楊花渡承單金賢龍,奇震興爲義禁府都事,閔晉亮爲石城縣監,申瀄爲義禁府都事,議政府右議政兼領經筵事監春秋館事金自點,兼世子傅沈器遠,議政府左議政兼領經筵事監春秋館事沈器遠,議政府領議政兼領經筵弘文館藝文館春秋館觀象監事世子師沈悅。
上在昌慶宮。停常參·經筵。
戌時,下雨。
下直,忠淸兵使趙後亮。
傳曰,忠淸兵使趙後亮引見。
合啓。答曰,不允。
府啓。答曰,依啓。臺諫出仕事
府院啓。答曰,毋煩。申得淵事
院啓。答曰,削奪官爵。韓亨吉事以上內下記草
義禁府啓曰,具元悌干證趙應立等元情公事,以姑停刑推議處事,判下矣。判府事臣金藎國,時未肅拜,同知事臣李必榮,身病呈辭,同知事臣金蓍國,與判府事相避當遞,位不齊不得開坐,待他堂上出仕後,議處之意,敢啓。傳曰,知道。以上義禁府謄錄
上在昌慶宮。停常參·經筵。
終日下雨。
藥房提調戶曹判書臣李溟·副提調都承旨臣李楘啓曰,霖雨未霽,日氣沈鬱,伏未審此時,聖候調攝,比前若何?臣等不勝區區仰慮之至,敢此問安。答曰,與前一樣。內醫院日記
領議政沈悅上疏。入啓。答曰,省疏具悉。卿以先朝舊臣,才德素著,今日首揆之任,捨卿其誰哉?卿其勿爲控辭,安心論道。
合啓。答曰,不允。咀呪事
府院啓。答曰,不允。申得淵事
院啓。答曰,旣施重罰,勿爲更煩。韓亨吉事
司憲府箚子。答曰,省箚具悉。深嘉卿等憂愛之誠,箚陳之事,無非藥石之言,予當服膺而施行焉。以上內下記草
上在昌慶宮。停常參·經筵。
國忌。
自昧爽至卯時,有霧氣。以上內下日記
上在昌慶宮。停常參·經筵。
漢江渡承呈內,本江常流塞,以布帛尺十餘尺漲溢云云事。
合啓。答曰,不允。前啓
府啓。答曰,毋庸堅執。前啓
兵曹草記。答曰,依允。其中銅鐵措備最多之人及監鑄軍官,量宜施賞似當,參酌施行。
判義禁金藎國上疏。入啓。答曰,省疏具悉卿懇。卿宜勿辭,調理察職。
宗簿寺粘連啓目。答曰,照律爲乎矣,惟吉·義慶·潤慶·翼賢·翼哲等乙良,棄。以上內下記草
上在昌慶宮。停常參·經筵。
未時,下雨。
謝恩使方物封裹御覽。
合啓。答曰,不允。
府啓。答曰,已諭。申得淵事以上內下記草
有政。吏批,以邊忠範爲明川府使,檢閱單沈世鼎,南兵使朴敬祉兼北靑府使,成㲄爲坡州牧使,李厚源爲典牲提調,慶興府使金汝水仍任事承傳,沈熙世爲獻納,尹履之爲刑曹參判,平安兵使朴省吾兼安州牧使。
上在昌慶宮。停常參·經筵。
或晴或雨。卯時日暈。夜下雨。
傳曰,大臣·備局堂上引見。內下日記
藥房提調戶曹判書臣李溟,副提調行都承旨臣李楘啓曰,近來雨後,時熱漸盛。伏未審調攝中,聖候若何?臣等無任仰慮之至,敢此問安。答曰,與前一樣。
備忘記,今番受鍼之後,雖無大功,似有微效。其時提調以下及醫官等,量宜施賞,以酬其功勞。以上內醫院日記
兵曹粘連啓目。答曰,此輩罪犯非細,依啓本勿宥,以杜後弊。
兵曹粘目。答曰,依允。半熟馬一匹賜給。京畿水使申景禋鳥銃別備等事
上在昌慶宮。停常參·經筵。
下雨。
東萊府使狀啓,通信使一行,四月二十七日戌時,對馬島無弊到泊事。
政院啓辭。答曰,邊將邊倅,以老親數遞,今後依舊例勿遞事。
合啓。答曰,已諭毋煩。
府院啓。答曰,已諭毋煩。
兵曹草記。答曰,知道。竝令堂上主管,俾無濫雜之弊。瀋陽入去草料事
備邊司草記。答曰,令有司堂上成給,今後使之詳察,俾無數外加送之弊。瀋陽草料事以上內下記草
上在昌慶宮。停常參·經筵。
下直,謝恩拜表上使沈器遠,副使金南重,書狀官丁彦璜。
申時,乃晴。
合啓。答曰,不允。咀呪事
府啓。答曰,不允。
院啓。答曰,不允。前啓,申得淵事
右議政金自點上疏。入啓。答曰,省疏具悉卿懇。卿功高德厚,允合輔弼之任,宜勿控辭,共濟時艱。
海嵩尉尹新之箚子。入啓。答曰,省箚具悉。卿其勿爲待罪,安心調理。以上內下記草
訓鍊都監啓曰,兵曹啓辭,五局別將望單子,傳曰,局將未箇滿前,勿爲數遞事,當初已爲,傳敎矣。近日何如是數遞耶事,傳敎矣。李元老,都監,旣以千摠啓下後,其代李克華差出事,移文本曹,故不能致察,矇然書入,極爲惶恐。李元老勿爲移差千摠事,令都監稟旨施行,何如?傳曰,依啓事,傳敎矣。局將李元老,年少有武才,曾以將官,入守南漢,頗有成效。且千摠爲任,率領軍兵亦多,比諸局將,則稍有輕重,故俱是都監所屬,不覺前規人,旣相當循例啓差矣。今承聖敎,極爲惶恐,依上敎仍差局將,何如?傳曰,依啓。以上訓鍊都監謄錄
上在昌慶宮。停常參·經筵。
下直,京畿水使李浣引見後,傳曰,此人曾爲守令,多有善治,統禦爲任極重,特爲加資。
夜五更,有霧氣。
合啓。答曰,不允。咀呪事
府院啓。答曰,勿煩。申得淵事以上內下記草
有政。吏批,以鄭亨道爲南部主簿,學錄單洪南立,以洪鎬爲承旨,李東龍爲定平府使,孟世衡爲司藝,姜柏年爲掌令,金瀅爲寧邊府使,權以亮爲平丘察訪,金壽翼爲修撰,閔馨男爲判義禁,金始蕃爲副修撰,李行遇爲舍人,黃德耉爲松羅察訪,朴玏爲中部主簿,李必行爲司諫,左副承旨洪憲,右副承旨洪鎬。
上在昌慶宮。停常參·經筵。
自昧爽至卯時,沈霧。初昏月中有黑氣,狀如飛鳥,良久乃滅。二更,流星出心星下,入巽方天際,狀如拳,尾長三四尺許,色赤。
合啓。答曰,不允。咀呪事
府院啓。答曰,不允。申得淵事
府啓。答曰,依啓。坡州牧使成殼削去仕版事省吾事,大臣之薦,必非偶然,姑爲試可,更勿煩論。
院啓。答曰,依啓。定平府使遞差事及臺諫上來事
上在昌慶宮。停常參·經筵。
巳時申時,日暈。夜自三更至五更,月暈。
合啓。答曰,不允。前啓
府院啓。答曰,不允。申得淵事
院啓。答曰,依啓。刑曹佐郞李尙儉,監察李時陟·李道傳·金應懋,童蒙敎官韓錫明,贊儀愼得義,英陵參奉盧尙興,四山監役朴有遠,尙瑞副直長南斗明,活人別提李光弼,竝汰去事,及武兼宣傳官中庶孽,令該曹一一澄汰,禮曹正郞尹世任,遞差等事以上內下記草
義禁府啓曰,本府皂隷二十五名內,各差備派定外,出使四名,餘在無一名。此後如有出使事,則更無推移之路,極爲可慮。移文該曹,則只給四名,此亦不足於使喚,而僅至十餘日而還罷,事體尤極未安。仍給四名,以存衙門模樣,何如?事勢切迫,惶恐敢啓。傳曰,依啓。以上義禁府謄錄
上在昌慶宮。停常參·經筵。
達夜電光,大雨如注。
右議政金自點上疏。入啓。答曰,省疏具悉至懇。予意已諭,卿其勿爲固辭,以副上下之望。
判義禁閔馨男上疏。入啓。答曰,省疏具悉卿懇。卿宜勿辭,從速察職。
合啓。答曰,不允。咀呪事
府院啓。答曰,絶島圍籬安置。申得淵事
院啓。答曰,依啓。禁府都事李俔罷職不敍事
府啓。答曰,依啓。平安兵使朴省吾遞差事以上內下記草
義禁府啓曰,尹濬慶分揀事,判下矣。放送之意,敢啓。傳曰,依啓。
傳曰,義禁府審理單子入之。
傳曰,廬愼行等審理時蒙放耶?承旨察啓。以上義禁府謄錄
備忘記,都提調金瑬,鞍具馬一匹,提調李溟,熟馬一匹。都承旨鄭太和,御醫崔得龍,各豹皮一令。鍼醫李馨益·朴泰元,竝加資,終始入參史官及御醫朴頵,掌務官金藎誠·鄭僑,煎茶官安志淵,各上弦弓一張。煎茶下人,亦令該曹,給賞。以上內醫院日記
上在昌慶宮。停常參·經筵。
藥房提調戶曹判書臣李溟,副提調行都承旨臣李楘啓曰,天陰雨濕,暑氣蒸鬱,伏未審,聖候調攝,若何?伏承有微效之敎,不勝喜幸,而尙未收平復之功,臣等益切祈祝之至,敢此問安。答曰,時無加證。以上內醫院日記
合啓。答曰,速爲停論,俾無延滯。
府院啓。答曰,已用重律,亟停勿煩。以上內下記草
有政。
上在昌慶宮。停常參·經筵。
夜四更,月暈。五更,有霧氣。
下直,黃海監司朴遾引見。
刑曹判書徐景雨箚子。入啓。答曰,省箚具悉卿懇。此時刑部重任,不可輕遞,宜勿固辭,從速察職。
合啓。答曰,已諭毋煩。前啓咀呪事
府院啓。答曰,已諭毋煩。申得淵事
義禁府啓曰,罪人鄭鐵命,今姑分揀事,判下矣。放送之意,敢啓。傳曰,依啓。以上義禁府謄錄
有政。吏批,以李元鎭爲副修撰,崔蘊爲漢城判官,李惟宗爲定平府使,鄭援爲引儀兼漢城參軍,田皡民爲刑曹佐郞,學正二單李頤賢·李陽復,成夏昌爲橫城縣監,右尹金堉除授事承傳,李廷顯爲坡州牧使,龍仁縣令李馨益,通訓今加通政,果川縣監朴泰元,通訓今加通〈政〉,以上鍼醫竝加資事承傳李晳爲持平,李以存爲校理,直講單李䅘,李汝澤爲監察,平安兵使邊士紀兼安州牧使,朴嶔爲監察,李汝恒爲監察,趙廷虎爲承旨,洪處亮爲禮曹正郞,崔後定爲尙瑞副直長,徐弘履爲監察,沈棇爲義禁府都事,安獻奇爲活人別提,右承旨趙廷虎。
上在昌慶宮。停常參·經筵。
自昧爽至辰時,沈霧。巳時申時,日暈。夜四更,月暈。
合啓。答曰,勿煩。前啓
院啓。答曰,勿煩。前啓
備邊司粘連啓目。答曰,依允。雲·博兩邑,亦爲仍屬,勿遞,似當,更議處之。以上內下記草
上在昌慶宮。停常參·經筵。
夜一二更,天星盡搖。五更,月有小暈,色內赤外靑。
上在昌慶宮。停常參·經筵。
國忌。
備邊司粘連啓目。答曰,今此抑賣,與前日之事,似爲不同。以竭力捉送之人,如是勒定重價,此後渠之隣族,恐其徵銀,抵死隱匿,則尤難尋覓之意,措辭開諭,以杜後弊,似當更議酌處。
傳曰,淸譯崔仁傑,累年在瀋,功勞頗多。今又喜報齎來,令該曹特陞堂上。
禮曹啓目。答曰,依啓目施行爲乎矣,觀象監提調乙良,勿爲進去。以上內下記草
上在昌慶宮。停常參·經筵。
合啓。答曰,勿爲堅執。
府院啓。答曰,勿爲堅執。申得淵事
備邊司草記。答曰,依啓。且本司凡干命令,一番行會而已。其擧行與否,不爲問知,故每事如此,有司堂上所爲,殊極非矣。
大君師傅鄭克復上疏。入啓。答曰,省疏具悉。深嘉爾憂愛之誠,所陳之辭,無非嘉言至論,予當體念而施行焉。以上內下記草
義禁府啓曰,本府使喚·羅將不足,不成模樣,衙門雇立,四名加定事,曾已入啓,請蒙允矣。該曹慮其他司爭效之弊,旋卽防啓,該曹節制經費,固所當然,而第本府形勢,異於他司,罪人之拿來押去,連綿不絶,故亂前則雖以七十名使喚,猶且不足,羅將元數,只是二十五名,各差備派定於外,府中使喚,恒不滿數三人。其間若有出使之事,則更無餘存,莫重王府,非徒體面苟簡,前頭出使之事,按獄之際,生事可慮,事勢如此,不得不更爲申稟。特令該曹,從便變通,使王獄重地,得免生事之患,惶恐敢啓。傳曰,依啓。以上義禁府謄錄
上在昌慶宮。停常參·經筵。
戶曹粘連啓目。答曰,前後官吏所爲,俱極不當,竝爲推考爲乎矣,奴婢身貢乙良,特減三年所納。
合啓。答曰,不允。
府院啓。答曰,勿煩。前啓
院啓。答曰,依啓。兵曹當該堂郞推考事李廷顯遞差,朴省吾今又遞職,有同兒戲,姑爲置之,勿復煩論。
禮曹粘連啓目。答曰,待李植差病,一時發送。以上內下記草
上在昌慶宮。停常參·經筵。
自辰時至申時,日暈。夜五更,有霧氣。
藥房都提調領議政臣沈悅,提調戶曹判書臣李溟,副提調行都承旨臣李楘啓曰,霖雨支離,暑氣蒸鬱,伏未審,此時聖候,何如?臣等不勝仰慮之至,敢來問安。答曰,與前無異。
藥房都提調領議政臣沈悅,提調戶曹判書臣李溟·同副承旨臣尹絳,再啓曰,養病之道,莫重於居處飮食,此貴賤之所同然也。自上遇災避穀,出於恐懼修省,不遑寧息之至,然而玉候違豫,尙未復常,當此暑月,久御狹隘之所,恐有妨於調攝也。醫家曰,盛熱則雖處涼堂大廈,亦中暑暍云,況此淺狹偪側之處,寧無堙鬱煩惱之患乎?目今雨澤周足,仍作霖潦,不必膠守舊規,待秋復寢,伏願聖上,亟還正殿,且復常膳,以便調養幸甚。臣等待罪藥房,不勝區區憂慮之至,惶恐敢啓。答曰,遭此極無極傷之災,方深恐懼悶迫之憂,此時居處飮食,不當顧念也。
三啓曰,臣等伏承聖批,欽仰聖上敬天恤災之至意,臣等固當將順之不暇,但臣等職是保護聖躬,苟有利於調攝,則宜無所不用其極,何敢以煩瀆爲嫌,悶默而已乎?當此三伏炎蒸之節,久處壅鬱湫隘之地,則鮮有不病,凡人尙然,況至尊乎?事有經權,禮宜變通,玉候違豫,調攝最重,入秋復寢之規,不須太拘,聖心若以御正殿復常膳,爲未安,則因存減膳之制,以寓警懼之意,而亟還淸燕之所,以盡頤養之方,不勝大幸?再瀆天聽,無任惶恐之至。答曰,災害未已,舊規有限,徑還廣室,殊極不可矣。以上內醫院日記
有政。
合啓。答曰,不允。
府院啓。答曰,勿爲强煩。
院啓。答曰,已諭,李廷顯旣已遞差,勿復煩論。以上內下記草
兵曹啓曰,來六月當入番軍士元數一千三百九十八名內,因病闕點者五十二名,各官所報染病大熾,人不相通。當身軍士,不得越送,以各其族隣,收布上送者,多至九十餘名,而各處應派,其數不足,勢不得已不緊各處,則以收布雇立,而闕點軍,則待差退立之意,敢啓。傳曰,知道。以上兵曹謄錄
吏批,以金霱爲承旨,韓必明爲正言,承文副提調二單韓興一·金光煜,學正單洪南立,學錄單申得洪,張遇漢爲高城郡守,許謙爲坡州牧使,右承旨金霱,左副承旨趙廷虎,以李奎老爲注書,沈東龜爲執義,忠淸道審藥金繼榮,義州譯學訓導張應仁,養賢庫直長單李弘載,閔仁佺爲長淵府使,韓梲爲司議,大司憲洪茂績,嘉善除授事承傳,孫處愼爲繕工副奉事,李行遠爲兵曹參判,邊復一爲戶曹正郞,金益熙爲應敎,洪憲爲兵曹參議,兼漢學敎授單申冕,淸譯崔仁傑,今超通政,累年在瀋,功勞頗多,今又喜報齎來,特陞堂上事承傳。
上在昌慶宮。停常參·經筵。
自昧爽至辰時,有霧氣。
備邊司粘連啓目。答曰,依允。且此人有才有誠,允合試可,令該曹特除邊將,以觀其才器大小。
刑曹粘連啓目。答曰,李英罪惡,旣已彰著,別無可問之事,兺不喩,若以尋常刑訊,緩緩治之,則擧措歇後,無以懲戢奸民。其中首唱者乙良,梟示警衆,之次罪人乙良,嚴刑定配爲乎矣。其時公兄,亦令本道,移他官囚禁刑推,以懲其不爲禁抑之罪。永春叛吏事
合啓。答曰,不允。
府院啓。答曰,已諭。
院啓。答曰,依啓。正言韓必明上來事朴省吾等事,不允。以上內下記草
上在昌慶宮。停常參·經筵。
自昧爽至辰時,沈霧。申時酉時,日暈。
合啓。答曰,不允。前啓
府院啓。答曰,毋煩。前啓
院啓。答曰,不允。李廷顯事
慶尙監司林墰上疏。入啓。答曰,省疏具悉。卿宜勿辭,調理察職。
備邊司粘連啓目。答曰,事涉不當爲在果,廟堂之意如此,姑依回啓施行。刑曹判書徐景雨質子以孽子以送事
香室忠義趙紳上疏。入啓。答曰,省疏具悉。深用嘉尙,疏辭當令該曹採施焉。以上內下記草
上在昌慶宮。停常參·經筵。
卯時,有霧氣。未時申時,日暈。
下直,江華留守元斗杓。
合啓。答曰,不允。
府院啓。答曰,勿爲瀆擾。
院啓。答曰,依啓。李廷顯罷職事
大司憲洪茂績上疏。入啓。答曰,省疏具悉。卿剛直有才,實合此任,宜勿控辭,速出行公,以振頹綱。以上內下記草郞廳李重彬校正。日記郞廳金弘澤書。
上在昌慶宮。停常參·經筵。
卯時辰時,沈霧。
下直,入瀋淸譯崔仁桀。
忠義李敏獻上疏。入啓。答曰,省疏具悉。深用嘉尙,所陳之事,當令該司採用焉。
傳曰,前領相永葬時,石物未及排置云,禮葬官使之仍留,畢排置後上來。
合啓。答曰,不允。
府院啓答曰,毋煩。以上內下記草
上在昌慶宮。停常參·經筵。
卯時,有霧氣。
合啓。答曰,不允。
府院啓。答曰,不允。
大司憲洪茂績上疏。入啓。答曰,省疏具悉至懇。予意已諭,卿其勿辭察職。以上內下記草
兵曹啓曰,自前分軍時,衛部將,率其軍定書員,前掌文書,前期磨鍊,則本曹與都摠府,眼同臨時分軍,例也。今朔上番軍士分送時,紫門役軍十二名,旣以元軍定送之後,又以雇立軍士十二名,疊送於紫門,此乃中間用奸處,而衛將不卽査報。及其本曹摘發,推問次知書員,則始報其罪。今番給木雇立之擧,出於不得已,而奸細之輩,敢爲行詐偸食之計,殊甚痛駭。次知書員,令該曹囚禁治罪,當該衛將·部將等,竝從重推考,何如?傳曰,允。以上兵曹謄錄
上在昌慶宮。停常參·經筵。
卯時辰時,有霧氣。申時,日暈。
傳曰,大臣·備局堂上引見。以上內下日記
藥房都提調領議政臣沈悅,提調戶曹判書臣李溟,副提調行都承旨臣李楘啓曰,天令極熱,暑氣煩鬱,伏未審此時,聖候何如?前日劑入中滿分消丸,想已進御垂盡,今加劑入乎?臣等仰切憂慮之至,敢來問安。答曰,與前一樣,丸藥旬間劑入。以上內醫院日記
合啓。答曰,姑待處決間,停論,可也。
府院啓。答曰,旣用重律,國法已行矣。申得淵事以上內下記草
今日引見時,大司憲洪茂績啓曰,具元悌偸食國穀,人言藉藉,呈狀之擧,雖似顚倒,而久在牢囚,民情拂鬱。請速爲處決,以慰島民之心。上曰,判義禁速出處之,可也。以上義禁府謄錄
上在昌慶宮。停常參·經筵。
夜五更,流星出北落師門星下,南方天際,狀如拳,尾長三四尺許,色白。
工曹草記。答曰,自明年量宜復設,其前則令戶曹磨鍊入送。瀋陽館所炭燒木價事
吏曹粘連啓目。答曰,年老至甚,特施優老之典。
合啓。答曰,已諭。
府院啓。答曰,已諭。
院啓。答曰,依啓。姜說事,風聞未必盡實,更加詳察,勿爲煩論。
禮曹粘連啓目。答曰,依允。祝文儀軌,亦爲謄送于史閣,以爲後考之地。以上內下記草
戶曹啓曰,以義禁府再啓,特令該曹變通,皂隷四名加給事,依啓事,傳敎矣。皂隷一事,爲本曹巨弊,而雇立之難辦,及本曹被侵之狀,曾已縷縷陳達。今者禁府,以王獄重地,事體尊嚴,至於再啓請益,臣曹固不敢防啓,而第念本府皂隷二十五名,立役使喚。丁丑以後,已至七年之久,昔非不足,今豈有餘?連値大侵,凡百減之又減,僅可成形而止,恐非增額之時。此臣等之所以終始持難,不得不更瀆聖聽者也。理宜停止,姑待年豐,而如不可已,則加給二名,使之充補,似當,惶恐敢啓。傳曰,依啓。以上義禁府謄錄
有政。吏批,以沈悅爲訓鍊都監都提調,金瑬爲軍資監都提調,趙伯耘爲顯陵參奉,徐必遠爲昌陵參奉,李性恒爲兵曹佐郞,金堉爲副提學,金泰基爲兵曹正郞,韓希卨爲禮曹佐郞,李惟寅爲敦寧參奉,李行進爲禮曹正郞,沈之治爲靖陵參奉,申冕爲吏曹正郞,黃裒爲繕工監役,許遂爲昌原府使,金蓍國爲兼藝文提學,李後傑爲肅寧殿參奉,鄭慶演爲英陵參奉,任絖爲左副賓客,司藝單成夏明,晉城監泳,晉山監滉,兼黃州牧使朴省吾,兼春秋單金坰,承文正字單金頊,副正字單李光載,待敎單李,完陵君柳坡,繕工監提調沈器遠,以朴宗阜爲金堤郡守,愼天翊爲司諫,趙重呂爲掌令,吳挺一爲正言,尹暉爲宗簿寺提調,李德泂爲左參贊,沈大孚爲吏曹正郞,沈悅爲軍器寺都提調,鄭瀁爲童蒙敎官,金三樂爲注書。
上在昌慶宮。停常參·經筵。
夜一更,流星出王良星下,入室星上,狀如拳,尾長三四尺許,色赤。
合啓。答曰,不允。
府院啓。答曰,不允。
院啓。答曰,依啓。姜說事已諭。司諫下諭事
領議政沈悅箚子。入啓。答曰,省箚具悉。所陳提調,自前領相例兼,卿宜安心勿辭。以上內下記草
義禁府啓曰,江華校生鄭時英,曾因月令醫員手本,差病間保放矣,今者前病已差,還爲囚禁之意,敢啓。傳曰,知道。
又啓曰,初三日大臣·備局堂上引見時,大司憲洪茂績所啓,具元悌偸食國穀,人言藉藉。呈狀之人,久在牢囚,人情拂鬱,請速爲處決,以慰島民之心。自上有判義禁速出處之,可也事,傳敎矣。臣閔馨男,今日出仕,卽爲開坐於本府,而大槪同知事李必崇式暇,金蓍國以提學未肅拜,臣等二人,不可獨爲議處,待他堂上齊會議啓之意,敢啓。傳曰,知道。以上義禁府謄錄
有政。
上在昌慶宮。停常參·經筵。
合啓。答曰,勿爲堅執。
府院啓。答曰,毋庸强煩。
府啓。答曰,依啓。禧陵參奉閔應辰罷職事
院啓。答曰,迎送之弊,亦不可不念,更加詳審,勿爲煩瀆。
右議政金自點箚子。入啓。答曰,省箚具悉卿懇。太僕提調,當令該曹,照例處置,御營等提調,勿爲控辭。以上內下記草
以刑曹姜得男刑推事啓目,傳曰,此分軍,何以三十日午後爲之耶?問啓,兵曹草記,啓曰,傳敎矣。分軍前期爲之,例也,而今番則判書臣李時白被推,參判臣李行遠,參議臣洪憲未肅拜,參知臣李士祥二十八日,以精抄軍試放坐起,訓鍊院進去,以病不能入直,三十日臣洪□肅拜後,督令分軍,而衛將所又以雇立軍數加減之故,稟報于本曹,往復磨鍊。食後始爲分軍,而千餘名軍士,各處派送之際,自至於午後矣,敢啓。傳曰,知道。今番所爲,殊極怠慢矣。以上兵曹謄錄
上在昌慶宮。停常參·經筵。
夜五更,黑雲一道如氣,起自坤方,直指艮方,長竟天,廣尺許,漸移南方,良久乃滅。
平安監司狀啓,義州呈,以光城里居尹士安生子,生髮未燥,頭眉盡白,肌膚若玉,目瞳暫白。又社長里韓宗一家,生卵雌鷄,化爲雄鷄,事係變怪事。以上內下日記
合啓。答曰,勿煩。
府院啓。答曰,勿煩。
院啓。答曰,依啓。姜說事已諭。以上內下記草
上在昌慶宮。停常參·經筵。
卯時,有霧氣。
合啓。答曰,已諭。
府院啓。答曰,已諭。
府啓。答曰,旣已酌處,今姑置之。
備邊司草記。答曰,依啓。但其中刀劍,不得不分定,此物若仍前分定,則收捧之際,徒爲貪得肥己之資而已。守令亦不無因此憑公營私之理矣。勅使時雜物分定事
備邊司草記。答曰,築城便否,問于監司及統制使,處之。統營築城事
提學金蓍國上疏。入啓。答曰,省疏具悉卿懇。卿才學俱優,實合此任宜,勿控辭,安心察任。以上內下記草
上在昌慶宮。停常參·經筵。
申時,驟雨,地有微動。三更以後,雨下。
合啓。答曰,不允。府院啓。答曰,不允。
府啓。答曰,已諭。刑判質子事
禮曹粘連啓目。答曰,莫重祭享,久未復設,殊極未安,依前定奪施行。
司憲府粘連啓目。答曰,依允。分揀爲乎矣,朴枝賢乙良,減等論罪。
傳曰,典獄摘奸,輕囚放釋。
義禁府粘連啓目。答曰,義立乙良,分揀。江華人事以上內下記草
上在昌慶宮。停常參·經筵。
藥房都提調領議政臣沈悅,提調戶曹判書臣李溟,副提調行都承旨臣李楘啓曰,近日庚熱甚酷,伏未審,聖候何如?臣等不勝仰慮之至,敢來問安。答曰,近得暑症,數日呻痛,今則已爲差愈矣,中宮殿問安。答曰,知道。
再啓曰,臣等伏承聖批,以近得暑症,數日呻痛爲敎,臣等待罪藥房,全未知聖候若此。今因下敎,始知調攝之中,又添暑症,臣等不勝驚憂悶慮之至,近日亢陽酷烈,暑氣蒸鬱,閭閻下賤之人,亦多病暑者。雖有已爲差愈之敎,暑暍之症,一得之後,永差爲難,淸暑之劑,不可不用,詳知症候,然後欲爲議藥以進,敢此仰稟。臣等仍竊惟念當此暑月,雖處涼堂大廈,尙患暑症,況時御之所狹小湫隘,夜間煩鬱之時,烏得無開閉窓戶之患哉?若然則暑風易入,伏陰用事,雖用藥餌,收效必難,臣等曾以復寢之意,再三陳達,而自上每以秋節不遠爲敎。凡養痾之道,積之歲年而不足,傷於一日而有餘,此去秋節,尙有旬望,其前仍御處狹隘之所,則必有添傷之患。伏願聖明,勉從權宜之請,亟還正寢,以便調養,不勝幸甚。臣等無任憂慮之至,惶恐敢啓。答曰,旣已差愈,勿爲議藥復寢之事,予意已諭。以上內醫院日記
合啓。答曰,不允。
府院啓。答曰,勿爲强煩。
府啓。答曰,此人似無不合之理,勿爲煩論。捕將黃履中事以上內下記草
義禁府啓曰,罪人義立分揀事,判下矣。放送之意,敢啓。傳曰,知道。以上義禁府謄錄
傳曰,領中樞府事姜碩期家,崔得龍不離看病。以上內醫院日記
上在昌慶宮。停常參·經筵。
合啓。答曰,自內推治,實非異事,亟停勿煩,俾無滯獄之弊。
府院啓。答曰,毋煩。申得淵事
府啓。答曰,已諭。黃履中遞差事
大司成金蓍國上疏。入啓。答曰,省疏具悉至懇。予意已諭,卿勿固辭。
都摠府草記。答曰,今後詳察,俾無濫雜之弊。
義禁府粘連啓目。答曰,依前日領相啓辭,具元悌刑推,金以直等削職定配爲乎矣,李山立等乙良,分揀。
吏曹粘連啓目。答曰,依允。限今年仍任,以除數易之弊。保安察訪李興祿事
上在昌慶宮。停常參·經筵。
合啓。答曰,不允。
府院啓。答曰,勿煩。申得淵事
府啓。答曰,勿煩。黃履中事以上內下記草
上在昌慶宮。停常參·經筵。
慶尙監司狀啓,本月初九日未時,大雨忽起,黑雲四集,天動二三巡後,驟雨暫下,仍爲風定沈陰。申時,坤軸大震,有若天電之聲,廳屋掀掉,聲戛似爲裂頹者,然左右不覺走出,變怪非常事。以上內日記
義禁府啓曰,今日姜領府事卒逝,三日停朝·市乙仍于,來十五日至本府例不爲坐爲白臥乎事。以上義禁府謄錄
傳曰,長生殿退件棺板一部,送于內需司事,言于該曹。
禮曹草記。答曰,知道。身在異域,無壓尊之事,公除一款,似不當擧論矣。
備邊司粘連啓目。答曰,依允。軍兵等納米之事,所望不過以米相換,則勿禁便當,更議處置爲乎矣,辨難之米乙良,依其情願,本米題給,加磨鍊安徐。
禮曹草記。答曰,不在膝下,宜有變通從厚之禮也。世子嬪宮公除一款
合啓。答曰,不允。
府院啓。答曰,勿煩。
院啓。答曰,依啓。當該堂上·郞廳推考蔣後琬改定配事以上內下記草
上在昌慶宮。停常參·經筵。
自巳時至申時,日暈。初更,大雨。
水標直手本,內看審,則五尺流下事。
合啓。答曰,不允。
府院啓。答曰,勿煩。
府啓。答曰,此是重罪,不可不覈處矣。
兵曹粘連啓目。答曰,依允。許彭老·申景檥等,亦甚非矣。推考治罪爲乎矣,宋永胤乙良,陞敍。以上內下記草
上在昌慶宮。停常參·經筵。
未時申時,日暈。夜三更,月犯牛星。
藥房都提調領議政臣沈悅,提調戶曹判書臣李溟·同副承旨臣尹絳啓曰,近日庚炎益熾,溽暑甚苦,伏未審此時,聖候何如?頃日所患暑症,差愈之後,更無餘症乎?臣等不勝仰慮之至,敢來問安。答曰,與前一樣,暑症時未復發矣。以上內醫院日記
合啓。答曰,不允。
府院啓。答曰,勿煩。
府啓。答曰,不允。黃瀷事以上內下記草
上在昌慶宮。停常參·經筵。
夜一更,流星出箕星下,入尾星上,狀如拳,尾長三四尺許,色黃。四五更,月暈。
合啓。答曰,不允。咀呪首惡罪人按律事
府院啓。答曰,毋煩。申得淵按律事
內醫院草記。答曰,依啓。衣資令該曹給送,且宣傳官偕送有弊,使狀啓齎來禁軍率往。以上內下記草
有政。吏批,以任絖爲承旨,申敏一·金集爲承旨,洪處亮爲兵曹正郞,尹世任爲戶曹正郞,兼春秋館記注官二單尹世任·李尙逸,兼春秋館記事官二單吳挺一·金宗泌,金尙爲禮曹參議,都承旨任絖,左承旨金霱,右承旨金集,左副承旨洪鎬,右副承旨申敏一,以閔應慶爲戶曹正郞,鄭太和爲右尹,姜大期爲繕工監假監役,尹文擧爲堤川縣監,洪命一爲濟用監正,朴啓榮爲順天府使,南溟翼爲安城郡守,韓命遠爲內侍敎官,李元鎭爲掌令,金宗泌爲禮曹佐郞,定州敎養官單金時鉉,江界·渭原等官敎養官金虎翼,以李憕爲南平縣監,承文正字單洪鐘韻,校書著作單權旰,學諭單楊震行,以沈之溟爲刑曹參議,姜栢年爲副修撰,黃州譯學訓導單朴而峋,洪錫箕爲兵曹正郞,李格爲司僕寺主簿,呂爾徵爲襄陽府使,露梁承單廉貴男,三田渡承單洪彦伯。
上在昌慶宮。停常參·經筵。
辰時,日暈。自未時酉時,日暈。
府啓。答曰,依啓。掌令上來事
合啓。答曰,自內處置,未爲不可,從速停止,更勿瀆擾。
府院。答啓。答曰,毋庸强煩。申得淵事
都承旨任絖上疏。入啓。答曰,省疏具悉卿懇。卿才實合此任,宜勿控辭,從速察職。以上內下記草
承文院官員,以都提調意啓曰,以政院·承文院褒貶時翰·注,下番,依舊例勿爲進參事啓辭,傳曰,言于本院事,傳敎矣。自前翰林,下番,例爲不參,而注書則上下注書,相替來參,乃是舊例。本院提調中,曾經翰林者多有之,自古常行之例,歷歷知之。政院乃以始創新規爲言,其意殊未可曉也。況今翰林,只有一員,史局重地,不可暫離,而注書則有上下番,上番注書出來應講之後,還爲入去,而下番注書,累次催促,趁不出來,殿最磨勘之後,始爲來到,近來年少新進之輩,自使成習,以肄習官應講之事,爲厭若必避之地,而政院又從而爲之辭,亦爲非矣。當該承旨推考,何如?傳曰,允。承文院謄錄
上在昌慶宮。停常參·經筵。
禁軍張士民,持狀啓自瀋陽出來。以上內下日記
合啓。答曰,已諭。
府院啓。答曰,已諭。以上內下記草
政院啓曰,昨日酉時,慶尙監司狀啓二度,東萊府使狀啓一度,倭書啓別幅竝二十度,自撥上來傳,而盡爲沾濕,顯有改裹之跡,故待乾入啓事,昨已微稟矣。沈水撥軍,令該司査覈推治,何如?傳曰,依啓。
兵曹草記,啓曰,云云事,傳敎矣。水口門撥將安得吉,撥將權愛京等,捉來推問,則十七日酉時量,慶尙道狀啓來到,而別無沾濕之痕,呈納政院云,似是新川以南拆見改裹之致,京畿·忠淸·慶尙等道監司處,査覈啓聞事,行移,何如?傳曰,依啓。以上兵曹謄錄
上在昌慶宮。停常參·經筵。
傳曰,石灰二百石,送于內需司事,言于該曹。
玉堂箚子。入啓。答曰,予意已諭于兩司矣。咀呪首惡人及申得淵處斷等事
合啓。答曰,勿煩。
府院啓。答曰,勿煩。
府啓。答曰,依啓。世子嬪服喪更議降殺事以上內下記草
上在昌慶宮。停常參·經筵。
自卯時至巳時,日暈。暈上有冠,色內赤外靑。夜一更,流星出織女星下,入心星,狀如拳,尾長三四尺許,色白。自三更至五更,月暈。
禮曹草記。答曰,知道。稱以問病入送,可也。
右議政金自點箚子。入啓。答曰,省箚具悉卿懇。大臣之兼察軍務,乃是舊規,卿其勿爲固辭。
兵曹粘連啓目。答曰,依允。三南驛馬,厥數太多,一半減定。世子回轅時所定馬匹事
合啓。答曰,不允。
院啓。答曰,勿煩。申得淵事
有政。以上內下記草
義禁府啓曰,刑曹移來囚人婢今伊等所犯,係是綱常極罪,自本府不可推鞫,依例三省交坐,何如?傳曰,依啓。以上義禁府謄錄
吏批,以鄭之虎爲龍岡縣令,田皡民爲魚川察訪,承文副正字單尹益亨,李有溫爲兵曹佐郞,鄭良胤爲大同察訪,黃應吉爲寧遠郡守,鄭道立爲松禾縣監,李安貧爲陽德縣監,郭之欽爲戶曹佐郞,李興仁爲兔山縣監,校書著作單李河,崔得男爲价川郡守,柳汝爲江東縣監,李汝恒爲牛峯縣令。
上在昌慶宮。停常參·經筵。
刑曹判書徐景雨質子福履,入去瀋陽。
慶尙左兵使黃緝狀啓,初九日申時,地震,自乾方始起,鷄犬盡驚,人不定坐,山川沸騰,墻壁頹崩云云事。
慶尙監司狀啓,左道自安東,由東海·盈德以下,回至金山各邑,今月初九日申時·初十日辰時,再度地震,城堞頹圮居多。蔚山亦同日同時,一體地震,府東十三里潮汐水出入處,其水沸湯謄涌,有若洋中大波,至出陸地一二步而還入,乾畓六處裂坼,水涌如泉,其穴逾時還合,水涌處各出白沙一二斗積在云云事。
全羅監司狀啓,和順廣德里居私奴凡同及其子,本月初九日出野,震死。靈光,初九日京來布商李義賢·徐承李兄弟二人,出往郡西五里許,兩人及所騎馬,一時震死。東村居正兵陳景發,亦爲震死,變異非常云云事。以上內下日記
政院啓曰,三省推鞫事,命下矣。委官何大臣進去乎?敢稟。傳曰,右相進去。
義禁府郞廳,以委官意啓曰,凡三省推鞫,一刻爲急,而若無判義禁,則不得開坐,法例也。今者判義禁閔馨男,以病上疏,而調理察職事,命下矣。姑待判義禁病勢少歇,推鞫之意,敢啓。傳曰,知道。
又以委官意啓曰,罪人今伊等,三省推鞫事,命下矣。判義禁閔馨男病重,辭職上疏,入啓。待其處置後,推鞫之意,敢啓。傳曰,知道。以上義禁府謄錄
判義禁閔馨男上疏。入啓。答曰,省疏具悉。卿其勿辭,調理察職。
刑曹粘連啓目。答曰,本曹所爲,殊甚不當,依狀啓施行。安汝止仍配保寧事
合啓。答曰,毋煩。
院啓。答曰,毋煩。申得淵事
院啓。答曰,依啓。臺諫處置事
禁府粘連啓目。答曰,戰馬載沙之事,不爲近似,竝只放送。
府啓。答曰,毋煩。申得淵事
府啓。答曰,依啓。監察柳東敎罷職,柳琳子之蔓·申景禋,軍官尹楫拿囚事以上內下記草
上在昌慶宮。停常參·經筵。
合啓。答曰,不允。咀呪首惡事
府院啓。答曰,毋煩。申得淵事
傳曰,內人眞伊·貞敏等,俱以兇邪,包藏禍心,相與爲惡,唯日不足,賤女之性,尤難感化也。事覺之後,所當重處,而因兩司論執,延滯至此,予慮几上之肉,無所顧忌,含沙之毒,不死不衰,則或不無再汚大內之理也。停啓間,姑爲定配於絶島,以絶兇計,似爲宜當。此兩人及李業大生之妻,竝爲定配於珍島郡。
右議政金自點箚子。入啓。答曰,省箚具悉。箚陳之事,雖設提調,似無難便,宜體予意,勿爲控辭。
兵曹草記。答曰,依前例磨鍊施行,而世子嬪若或生來,則臨時若干將士,加磨鍊未晩矣。以上內下記草
義禁府郞廳,以委官意啓曰,三省推鞫,一刻爲急,而因判義禁病重,不得開坐,已二日矣。今者判義禁有闕,當日爲政差出,使之參鞫,何如?傳曰,當日政事爲之。以上義禁府謄錄
上在昌慶宮。停常參·經筵。
上還御正殿。
夜一更,流星出天中密雲中,入艮方密雲中,狀如屛,尾長五六尺許,色白,光照地有聲。以上內下日記
藥房都提調領議政臣沈悅,提調戶曹判書臣李溟,副提調行都承旨臣任絖啓曰,今年暑熱之酷,前所罕有,伏未審近日,聖候何如?臣等無任仰慮之至,敢來問安。答曰,與前一樣。以上內醫院日記
工曹草記。答曰,前日下敎之意,自明年條復設,非磨鍊於明年也。瀋陽館所炭燒木價事
玉堂箚子。入啓。答曰,依啓。兩司多官處置竝出仕事以上內下記草
義禁府郞廳,以委官意啓曰,今日判義禁,已爲差出,卽刻牌招,三省推鞫,宜當,委官之意如此,敢啓。答曰,知道。
政院啓曰,判義禁命招,病不來,今日三省推鞫,不得爲之之意,敢啓。傳曰,知道。以上義禁府謄錄
有政。吏批,以李德泂爲判義禁,李榟爲持平,李後山爲持平,趙啓遠爲檢詳。
上在昌慶宮。停常參·經筵。
判義禁李德泂上疏。入啓。答曰,省疏具悉卿懇。卿其勿爲控辭,調理察職。
合啓。答曰,不允。
府啓。答曰,勿煩。申得淵事
府啓。答曰,依啓。臺諫上來事禁府堂上·訓鍊大將,竝推考,黃瀷事,當令該府,更爲査處。
備邊司粘連啓目。答曰,依允。湖西舟師,南方有變,則用於南方,江都有事,則用於江都,似乎兩便,勿爲撓改,使之依此施行,俾無臨亂掣肘之弊。以上內下記草
政院啓曰,判義禁調理察職事,命下矣。堂上方在被論中,今日三省推鞫,不得爲之之意,敢啓。傳曰,知道。以上義禁府謄錄
上在昌慶宮。停常參·經筵。
自午時至酉時,日暈。夜五更,有霧氣。
全羅監司狀啓,礪山等官呈,以初九日地震,自坤·兌方起,大小屋宇掀動,變異非常事。以上內下日記
應敎李益熙上疏。入啓。答曰,省疏具悉。深用嘉尙,所陳之事,當留念而採施,爾其勿辭,調理行公。
合啓。答曰,不允。
府啓。答曰,毋庸瀆擾。申得淵事
府啓。答曰,旣已推考,不必罷職,黃瀷事,令禁府更爲推問,依律定配。以上內下記草
上在昌慶宮。停常參·經筵。
國忌。
自昧爽至卯時,有霧氣。午時,日暈。夜下雨。內下日記
上在昌慶宮。停常參·經筵。
下雨,辰時,乃晴。自午時至酉時,日暈。夜,下雨如注。內下日記
上在昌慶宮。停常參·經筵。
國忌。
午時未時,日暈。內下日記
上在昌慶宮。停常參·經筵。
國忌。
傳曰,卒領府事姜碩期家,限三年給料事,言于該曹。以上內下記草郞廳李重彬校正。日記郞廳金弘澤書。
上在昌慶宮。停常參·經筵。
終日下雨,達夜不止,電光。
國忌,無事。以上內下日記
上在昌慶宮。停常參·經筵。
藥房都提調領議政臣沈悅,副提調行都承旨臣任絖啓曰,淫霖將害稼穡,必軫淵衷,伏未審此時,聖候何如?前日劑入丸藥,想已垂盡,今又加劑進乎?臣等無任仰慮之至,敢來問安。答曰,時無加症,姑勿劑入。以上內醫院日記
備邊司啓曰,畿邑田案釐正,在所不已,而連年饑饉,仍之以疾疫,量田之擧,姑待豐年,何如?答曰,依啓。
賑恤廳啓曰,東道病民,六百十六名,西道病民,一千六十三名,今六月晦日畢給糧。答曰,知道。
大司憲洪茂績,執義沈東龜,掌令趙重呂啓曰,黃瀷之罪狀,論之已盡,不欲汚口,而兩司全避,覈之又覈,王府之營護,大將之不察,旣已極矣。禁府當該堂上·訓鍊大將,請罷職,黃瀷梟首。答曰,已諭。
合啓,今此兇惡之賊,敢行咀呪於大內,臣民之痛心切骨,爲如何哉?況首惡罪人,至今尙保首領,輿情益憤,請賜乾斷,以答公議。答曰,不允。
府院前啓。申得淵事答曰,毋煩。以上朝報
校書正字河晉善上疏。入啓。答曰,省疏具悉。嘉爾爲國之誠,疏辭甚當,予當自勉焉。
大司諫李厚源上疏。入啓。答曰,省疏具悉。卿其勿辭,調理察職。
戶曹草記。答曰,依啓。所謂若干邑守令,竝爲推考。以上內下記草
上在昌慶宮。停常參·經筵。
自巳時至申時,日暈。
禮曹啓曰,三名日方物物膳,乃一國享上莫重之儀,而丁丑經亂之初,有限三年停罷之敎,今至七年之久,廢而不擧。上年因大臣之議,又有姑徐之命,享上之儀,不可每年停廢,明年正朝爲始,依舊例封進,何如?答曰,問于大臣定奪。
戶曹啓曰,瀋陽館所膳物,已盡撤減,京營庫物膳,其人木復設之價,俱是世子宮進排所屬之物,大君府夫人行次,作爲一行,似非豫於其間,若不別爲磨鍊,則勢難專賴於世子宮進排之物。今姑以大君房膳物價,亦略措備入送,何如?答曰,京營庫物膳價及其人木價,盡爲入送,則足以分用矣。以上朝報
府院啓。答曰,毋庸堅執。
府啓。答曰,不允。黃瀷事,人命至重,決不可率爾誅戮也。以上內下記草
上在昌慶宮。停常參·經筵。
上在昌慶宮。停常參·經筵。
秋享大祭齋戒。內下日記
大司憲洪茂績啓曰,臣聞天下之本在國,國之本在家,家之本在身,故人主之家,正則國治,不正則未有能治其國者也。今者咀呪之變,發於大內,臣竊以是窺之,則殿下之所以修之於家者,恐有所未得其正而然也。聞首惡罪人,已命流配,一任好惡,以私自斷,臣待罪執法,誠未回天,何敢强顔行公乎?請罷斥臣職。答曰,今雖流配,事未結末,勿辭。以上朝報
上在昌慶宮。停常參·經筵。
左承旨金尙上疏。入啓。答曰,省疏具悉。爾其勿辭,調理察職。
備邊司粘連啓目。答曰,當初進告人及討捕時有功勞者,量宜論賞。
判決事李民寏上疏。入啓。答曰,省疏具悉。爾其勿辭往來。
備邊司草記。答曰,弊失已久,則姑爲置之,如何?
合啓。答曰,從當量處,勿爲煩瀆。
府院啓。答曰,勿煩。
府啓。答曰,依啓。承旨推考事黃瀷事,不允。以上內下記草
政院啓曰,禁府郞廳,以委官意來言曰,大祭齋戒已罷,三省推鞫,當爲開坐,而禁府堂上,方在被論中,三省推鞫,不得開坐之意,敢啓。傳曰,知道。以上義禁府謄錄
都目政事。
上在昌慶宮。停常參·經筵。
瀋陽入去禁軍朴廷桀出來。
合啓。答曰,已諭。
府啓。答曰,勿煩。申得淵事
府啓。答曰,不允。黃瀷事
領議政沈悅箚子。入啓。答曰,省箚具悉。箚陳之事,卿辭如此,當勉副焉。內局提調事以上內下記草
禁府郞廳,以委官意啓曰,今日當爲三省推鞫,而禁府諸堂上,重被臺論,雖已停啓,不敢偃然行公云。請竝命招開坐之意,敢啓。傳曰,依啓。
問事郞廳,以委官意啓曰,臣等今日三省交坐,會于禁府,考見刑曹文案,則罪人婢今伊,刑曹捧招時,自言因進介敎誘,至於骨末鴆藥,以供其上典,又以凶穢之物,狼藉咀呪云。其所引各人等,刑曹嚴加刑訊,得其情形後,移送禁府,三省訊問,乃是自古常行之法也。凡綱常之獄,外方則監司定同推官,盡得獄情,啓聞之後,朝廷又遣推考敬差官,更詳獄情歸一然後,始乃拿致禁府,設三省更鞫之,京中則刑曹再三刑訊歸一然後,移送禁府,設三省更鞫之,此乃愼重獄體之意也。今者罪人今伊,元情之初,自言受人指嗾,咀呪其上典云,而其所援引指嗾各人,不下一杖,未歸一之前,徑送禁府,設三省之坐,此路一開,後弊難防,而亦非設法之本意也。皆以爲不可創始,今此今伊等,還送刑曹,使之歸一後,三省鞫問,何如?傳曰,依啓。以上義禁府謄錄
有政。
上在昌慶宮。停常參·經筵。
日出時,赤氣四條,出自日上,直指天中,長各三四丈許,廣各尺餘,良久乃滅。夜一更,白虹見於東方。
右尹鄭太和上疏。入啓。答曰,省疏具悉。卿其勿辭往來。
合啓。答曰,毋煩。
府院啓。答曰,勿煩。
府啓。答曰,不允。黃瀷事以上內下記草
義禁府啓曰,本府事務煩劇,而都事韓得一與都事李庭芳壻姻家,都事朴隣,乃都事曺昌宇孽子三寸姪女夫,皆法當相避。都事洪處濬,以病不仕云,竝改差後,改以在京無故人,差出,何如?傳曰,依啓。
又啓曰,罪人具元悌,方以侵贓受刑,以江華留守元斗杓狀辭,所謂糶糴之際,間以雜租一款,比諸前日罪目,則似爲輕歇,故依律文從重科斷,今不須添入,依前加刑,而金環·趙應生等,累年逢差,恣意行奸,出納米石,間以雜租。元數四萬石之米,僅可炊飯者,一萬九千餘石,其餘二萬六千餘石,決不可放糧云。偸竊欠縮之狀,極爲可駭,此兩人更爲捧招,刑推得情,何如?傳曰,依啓。以上義禁府謄錄
上在昌慶宮。停常參·經筵。
下直,慶尙左水使金體乾。內下日記
藥房副提調行都承旨臣任絖啓曰,秋節已啓,殘暑尙酷,伏未審此時,調攝中,聖候若何?臣不勝區區伏慮之至,敢來問安。答曰,與前一樣。以上內醫院日記
上在昌慶宮。停常參·經筵。
下直,阿山萬戶柳山甫。
夜五更,沈霧。以上內下日記
傳曰,今下弓矢,阿山萬戶柳山甫給送。
備邊司粘連啓目。答曰,依允。黃熙布匹疋添入,似未妥當,依龍將所言四五匹,別爲入送。以上內下記草
上在昌慶宮。停常參·經筵。
自昧爽至辰時,有霧氣。自四更,下雨。
刑曹粘連啓目。答曰,依允。金春化等及年未滿,似當減死定罪,更議處置。
禮曹草記。答曰,依啓。江華府方物,亦爲姑停。
府院啓。答曰,毋庸强煩。
合啓。答曰,不允。
院啓。答曰,依啓。監察元三樂遞差。
刑曹粘連啓目。答曰,依允。趁不招來,爲在本監下人,囚禁推治。以上內下記草
上在昌慶宮。停常參·經筵。
引見金寬,下問瀋陽事情。
大提學李植,檢閱沈世鼎,實錄考出後入來。以上內下日記
兵曹啓曰,內三廳檢飭曹司之風,馴至於索酒食而厚餉之,雖曰平時舊例,而不當行於亂後赤立之日。丙寅年間,捧承傳痛禁,而流來痼弊,猶未盡祛,免新靡費之數,不下木綿五·六同云。貧窮武士,無計辦出,至於鬻賣田民,僅以成形,如遠方來仕者,孤寄旅邸,使喚輸饋之際,又費許多人力,故雖有賁育之勇,苟無呈身之物,則却立而不仕者,比比有之,以此闕內侍衛之班,殊欠赳赳,所見埋沒,極爲寒心。大槪曹司免新之禮,匪今斯今,本廳所鋪之具,所鋪之物,專賴於此,非但爲酒肉之費而已,則一朝盡革故事,亦甚未易,今後宣傳官·部將·守門將新除者,自本曹酌定如干乾物,一納其廳之後,卽爲許參,如有不遵此規,仍踵前習者,本廳行首掌務,入啓汰去事,更爲申飭,畫一擧行,何如?傳曰,依啓。以上朝報
刑房承旨啓辭。答曰,依啓。兵曹所囚金繼吉事,亦涉違法矣。
合啓。答曰,不允。
府院啓。答曰,已諭,毋煩以上內下記草
上在昌慶宮。停常參·經筵。
灑雨,自三更,下雨。
護軍李植,檢閱沈世鼎啓曰,臣等以元孫策名,入學等故事,考出事承命,往赤裳山城,實錄考出,別單書啓以入,而宣祖朝實錄,亦依判下之意,編爲考閱標記,大槪訛誤處,別爲一冊,送于本館,以備修史時,取考之意,敢啓。傳曰,知道。
又啓曰,臣今往裳城見藏史事,未免疎虞,敢以所見,啓達矣。夫實錄之必置裳城者,以其城絶險,而必可守也。然自始至今,但有城名而無兵糧,防守形止,猶有樓櫓館舍若干儲置,足以致賊,賊入而無禦,則史閣必不保,反不如太白·五臺之隱僻也。請令廟堂,速爲講究施行爲當。又有一可虞事,史閣四隅,周以竹簟,以防風雨,璿閣亦然,歲或再易,皆責辦於傍近七邑,計其價直。工匠輸運脚力,則一邑一歲之費,幾至一同之木,爲一巨弊,而於史閣,反有大害,何也?閣在高頂,烟嵐濛罩,而竹簟之圍,助爲翳蔽,日光不入,常增潤濕,至若風烈之時,山火猝入,則易爲延爇,臣意宜亟撤此簟,以除後弊後患,而但於外面柱飾,五六年內,一番略加桐油,以防雨浥,亦可永久不朽。其於丹雘觀美,亦無所損,請令該曹,商此事理,申下本道,施行爲當。傳曰,依啓。
府啓,近來守令之貪縱不法,秩高巨邑爲甚,此乃無所忌憚之故也。密陽府使沈器成,爲政狂縱,罔有紀極,頃日大飢之時,創造樓閣,丹雘照耀,民怨徹天,遠近憤罵。光州牧使李恪,不謹持身,無意慈惠。且耽遊樂,張樂設宴,一道之人,莫不笑罵,請竝命罷職。答曰,遞差。以上朝報
吏曹粘連啓目。答曰,近邑守令相換。長興府使李元榮有老母事
刑曹粘連啓目。答曰,依允。到任前乙良,分揀爲乎矣,兔山官吏乙良,覈處。
禮曹粘連啓目。答曰,依啓目施行爲乎矣,濫用官吏乙良,推考治罪。外氷庫事
合啓。答曰,不允。
府院啓。答曰,勿煩。
靈光居前僉知李喜熊上疏。入啓。答曰,省疏具悉。深嘉爾爲國之誠,老而彌篤,陳戒之辭,予當惕念而自勉焉。漢城判尹具仁垕上疏。入啓。答曰,省疏具悉卿懇。卿其勿辭,速出行公。
有政。以上內下記草
上在昌慶宮。停常參·經筵。
備邊司粘連啓目。答曰,加定朔數,以杜後弊。
兵曹判書李時白上疏。入啓。答曰,省疏具悉卿懇。卿其勿辭,往浴。
府啓。答曰,依啓。張遇漢罷職,該曹堂上推考,長淵府使李椈遞差,臺諫上來事鄭亨道遞差,李元榮事,情有可恕,當該承旨,別無所失,竝勿煩論。
府院啓。答曰,勿煩。前啓
院啓。答曰,依啓。淸風郡守韓選一,槐山郡守崔茂遞差,禁府都事金祴遞差事以上內下記草
上在昌慶宮。停常參·經筵。
下直,襄陽府使呂爾徵。
申時,灑雨。
院啓。答曰,勿煩。申得淵事
傳曰,定配罪人眞伊·貞敏等,罪大惡極,有難容貸,竝爲賜藥,以警後人事,移文于義禁府。
府啓。答曰,依啓。慶尙監司林墰推考事沈器成等,竝遞差,李元榮等事,已諭,鄭亨道已爲遞差,不必罷職。
府啓。答曰,勿論。申得淵事
禮曹草記。答曰,依前日引見時下敎爲之。元孫策名等事
義禁府啓曰,內需司移牒,南海定配罪人眞伊,珍島定配罪人貞敏等,罪大惡極,有難容貸,竝爲賜藥,以警後人事,傳敎矣。依前例發遣郞廳,各其配所賜藥之意,敢啓。傳曰,依啓。
政院啓,新昌罪人亡難,已爲拿來,依前例三省推鞫之意,敢啓。傳曰,明日爲之。
又啓曰,罪人亡難,三省推鞫,明日爲之事,命下矣。委官,何大臣進去乎?敢啓。傳曰,右相進去。
義禁府啓曰,罪人亡難妻應代,移囚溫陽郡,而越獄逃躱之故,都事未得竝爲拿來云。郡守推考,急速跟尋捕捉之意,本道監司處,行移,何如?傳曰,依啓。以上義禁府謄錄
上在昌慶宮。停常參·經筵。
藥房提調戶曹判書臣李溟,副提調行都承旨臣金堉啓曰,秋氣乍冷,秋雨未收,伏未審近來,聖候若何?臣等不勝仰慮之至。且中滿分消丸,進御已久,庶見平復之效,而當此夏秋之交,濕熱方盛,藥力不可使間斷,臣等與崔得龍等相議,以爲連續進御宜當云。頃日劑入,已畢進御,則更爲劑進,何如?敢此問安,竝爲仰稟。答曰,與前無異,丸藥時未盡服矣。以上內醫院日記
備邊司粘連啓目。答曰,移民一事,古今異宜,施行安徐。
院啓。答曰,勿爲瀆擾。
戶曹粘連啓目。答曰,依允。銀杏等物,生梨·紅柿·柑子等果,入送時付送。以上內下記草
上在昌慶宮。停常參·經筵。
初昏,流星出天廐星下,入艮方天際,狀如鉢,尾長五六尺許,色赤。四更,有霧氣。內下日記
有政。以南以雄爲吏曹判書。
判義禁李德泂,知事尹暉,同知事李必榮·金蓍國,持平李後山,正言任翰,問事郞廳鄭泰齊·沈大孚,參鞫。罪人亡難,捧元情後,刑訊連二次姑停。
罪人亡難,謀害父母事,承服,結案取招,堂古介行刑。
義禁府啓曰,本府啓辭,三省罪人亡難,旣已處斬,考諸律文,凡謀殺祖父母·父母及期親尊長·外祖父母·夫·之祖父母·父母,已行者,皆斬,已殺者皆凌遲處死云,所謂已行者註云。若謀而已行,未曾傷人。今此亡難,場市被捉之時,罵其父曰,先除老漢,則豈有此患云。又持鎌追逐義母等事,律文所謂計已行,而未曾行兇也。罪止處斬,則降其邑號,罷其守令,子女屬公,破家瀦澤節目,似不當施行,而旣無前例可據,事出新規,議大臣定奪,何如?傳曰,依啓事,傳敎矣。議于大臣,則領議政沈悅,右議政金自點,議律文如此,依本府啓辭,施行宜當。傳曰,依議。以上朝報
義禁府啓曰,新除授都事睦處善,病勢極重,決難出仕云。當此三省推鞫,本府多士之日,都事至於兩員出使,事務煩劇,極爲可慮,睦處善改差,代以在京無故人,今日內口傳差出之意,敢啓。傳曰,依啓。以上義禁府謄錄
慶平君啓辭。答曰,知道。好爲往來。傳曰,給由馬·澆奠床賜給。
院啓。答曰,已諭。
金山郡守尹復元上疏。入啓。答曰,深嘉爾憂愛之誠,所陳之事,無非藥石之言,予當體念而採施焉。
禁府粘連啓目。答曰,依允。宋德立等乙良,分揀放送。
右邊捕盜廳啓目。答曰,依允。進告人等,依法施賞。以上內下記草
上在昌慶宮。停常參·經筵。
通信使狀啓,臣等一行,五月十九日,得抵赤間關,而格軍二名病重,故出送事。
夜一更,流星出牛星下,入南方天際,狀如鉢,尾長三四尺許,色白。以上內下日記
禮曹啓曰,元孫策名·講學·入學等故事,祖宗朝實錄,已爲考出啓下,世宗朝已行典禮,明有可據。臣曹今當次第奉行,策名封拜,先令日官,推擇吉日。且置講書院,而講官僚屬,令該曹稟旨差出,何如?傳曰,依頃日引見時下敎,爲之事,傳敎矣。取考前日啓辭,則去四月十三日引見時,因筵臣所啓,講學,暑退後爲之,講學官以秩高有望者,爲之事已爲啓下。依祖宗朝故事,設置講書院,本院官員及衛從事官員,該曹自當差出。策名封拜之禮,亦當次第擧行,而本曹啓辭,無發落,何以爲之?敢稟。傳曰,師傅爲先差出,封拜等事,姑徐。
府啓,方今國事,可謂急矣。在外所患,不必更言,以自內可憂者言之,則天災時變,疊現層出,當此之時,君臣上下,惴惴慄慄,猶懼其難保,若興無益之事,危亡所係,誠可畏也。今者大內,興造土木,外議喧譁,當此大凶之歲,役枯餓之人,襲昏朝之弊,斯言一播,謄傳四方,致累聖德者,可勝言哉。請亟停大內營造之役。答曰,移構之事,雇人爲之,所費亦小,卿等更加商量,勿爲煩瀆。
大司諫李楘,司諫金壽翼,獻納李以存,正言成楚客·任翰伯啓曰,今日誠危急存亡之秋也。君臣上下,一心圖濟,如救焚拯溺之不暇,猶患難保,況天災時變,式月斯生,驚心慘目,言之氣短,敬天恤災,尤不當少緩,此豈興作營繕之日乎?大內營造之役,實出於意慮之所不到,衆口喧傳,輿情驚駭,此臣等之所大憂也。昨日伏睹憲府之批,似是只建長廊,功力不鉅矣。第功役,旣設之後,則一間二間,例有漸廣之患,此古之憂國者,每以此爲念,惓惓諫止於興作之初也。請停大內營繕之擧。答曰,大內狹窄,故東宮行廊,不得已一半營繕,其前殿堂,世子未還之前,營造何爲?卿等須知此意,勿爲過慮。以上朝報
院啓。答曰,毋煩。申得淵事
府啓。答曰,毋煩。申得淵事
府啓。答曰,兒輩數多,故闕內房舍不足,移造若干行廊,此實出於不得已也。沈器成等,旣已遞差,勿爲煩論。
禁府粘目。答曰,依領議政沈悅議,林俊業事施行。
吏曹判書南以雄箚子。入啓。答曰,省箚具悉卿懇。此時此任,非卿不可,宜勿控辭,從速行公。以上內下記草
上在昌慶宮。停常參·經筵。
下直,果川縣監朴泰元。
自昧爽至辰時,沈霧。申時酉時,日暈。夜五更,有霧氣。以上內下記草
訓鍊都監啓曰,瀋陽入送軍牢準立,當在於來八月望間,故交替七名,今月二十一日發送兩人,竝卜刷馬一匹,依前例,令該曹題給,何如?答曰,依啓。晦間發送,俾無遲滯之弊。以上訓鍊都監謄錄
府啓。答曰,毋煩。申得淵事
府啓。答曰,依啓。沈器成·李恪·尹龍之罷職事以上內下記草
上在昌慶宮。停常參·經筵。
自昧爽至辰時,沈霧。未時,日暈。夜五更,有霧氣。
吏曹啓曰,下敎矣。師傅差出,乃是本曹之任,卽當依傳敎擧行,而實錄考出中,只有講書院·講學廳兩款前例,而師傅差出,未有可據,其品秩及員數,衙門稱號,係是新規,議大臣定奪,何如?傳曰,依元子時例,以宰臣極擇差出,下人則以在京講院下人,使喚似是便簡矣。
左副承旨洪鎬啓曰,臣觀世之人,積歲沈疴,神疲氣餒之際,偶見親戚知舊之素所願見者,討論心事,橫豎說話,聞所未聞,知所未知,則便覺沈疴之去體,神旺氣充,因而爲無疾之人者,頗有之矣。帝王之與凡庶,語其貴賤,則雖若霄壤之懸絶,而其怡神養氣之方,則竊恐堯·舜,與人同也。臣等竊伏惟念晝日三接,又有夜對,此是祖宗朝流來家法,而自丁丑以後,緣玉候長在違豫之中,筵席之曠七年于玆,則當調攝而決不能開筵,臣僚之有識者,猶或知之,而其爲孤萬姓拭目之望者,則深矣。第念殘暑欲退,微涼已動,想聖體雖未至康寧,而聖慮則必有澄淸底時節矣。若於此時,不拘時日,或朝晝或乙夜,時召儒臣,使之陳虞夏君臣之都兪吁咈,伊·傅·周·召之勸戒謨訓,漢唐宋之所以興,所以久長,秦隋晉及前後五代之所以興,所以短促,人才之孰爲正孰爲邪,以至理慾公私之辨,皇王帝伯之道,出入反覆,靡不盡焉,而殿下倚榻以聽,遺其微細而領略其大旨,則想殿下之聰明,日益聰明,殿下之睿知,日益睿知,便覺沈疴之去體,而神旺氣充者,亦安知與凡人同也?若是則可能馴致乎?執中建極,而祈天永命之本,亶不外玆,無開筵之名,而有開筵之實,不亦可乎?抑臣又有所獻焉。殿下以神靈勇智之資,有恭儉寬仁之德,則不賴學而裕如,足以維持度日矣。使後世子孫,神聖勇智,不及殿下,恭儉寬仁,不及殿下,而若有聲色貨利之欲,則必便曰聖祖。雖不開筵,而國祚尙爾靈長,吾何苦爲哉云爾,則必有婦寺之輩,從而掩蔽,使大臣不得見,儒臣不得進,而使國事終至無可奈何,則未必不效尤於今日也,豈不大可懼哉?臣之言雖無可觀,而其爲慮則深矣。同僚之意,與臣無異,而第臣忝在該房,尤不宜含默,故惶恐敢啓。答曰,爾言是矣,予當留念焉。以上朝報
兵曹粘連啓目。答曰,依允。累代入屬校籍者乙良,勿爲還定,似或宜當,更議處之。
傳曰,全昌君,廣州地沐浴時,給由馬。
兵曹粘目。答曰,事涉冤枉,進卜分揀,徒流案,亦爲爻周。
府院啓。答曰,毋庸强煩。申得淵事
府啓。答曰,依啓。密陽府使李楷遞差事禁府堂上,別無所失,勿爲煩論,移構一事,已諭。
院啓。答曰,仁慶宮,旣已撤毁,許多材瓦,空棄可惜矣。
吏曹粘目。答曰,依允。李元榮,他邑守令相換。以上內下記草
上在昌慶宮。停常參·經筵。
自昧爽至卯時,有霧氣。夜四更,月暈。
謝恩使沈器遠,自瀋陽入來。以上內下日記
傳曰,漢原府院君廣州地沐浴時,給由馬。
院啓。答曰,勿爲堅執。申得淵事
院啓。答曰,予意已諭,勿爲堅執。請內營繕事
府啓。答曰,勿爲堅執。申得淵事
府啓。答曰,已諭,李格別無不合之事,試可宜矣。以上內下記草
刑曹啓曰,喪人柳之芳,呈狀于本曹曰,亡父之妾乙生,與其子之蔓·之蕃·之英及其奴愛仁·仁守,婢禮業·莫非等,謀害嫡室。其母所居寢房及家內諸處,埋置兇穢之物,極其狼藉。其母四柱,竝書埋置,萬端作孽之狀,不忍盡記,前後母及兄娣,因此邪祟,皆致非命之死。其餘生存者,或有目盲者,或有蹇足者,或得手足不屈之症者,亡父亦得眩,累受火釘,未得見效,竟至不救,家中諸處,堀取埋置人骨,多至八九處,種種兇穢之物,不知其數。兇人之蔓行兇作惡之狀,擧國之人,無不洞知。亡父病重之後,聞其公議齊發,欲脫自作之罪,埋置牛馬骨於渠家之中,反爲眩亂之計,尤極兇詐云云。乙生·之蕃以下奴婢等,今臣曹方爲推治,而之蔓則係是出身,臣曹不得推治,方以不孝薄葬等罪,已爲見囚於禁府。請令禁府以此罪目,竝爲處置,何如?傳曰,依啓。以上禁府謄錄
上在昌慶宮。停常參·經筵。
兩司,大內營造所啓,停啓。
吏曹啓曰,往在癸亥年元子出學時,以吳允謙·李廷龜·鄭曄·鄭經世·張顯光·金長生六人,輔養官稱號差出云。今者元孫輔養,亦依此議于大臣,差出以李植·李楘·金蓍國·金世濂·金堉·金集六人,抄啓之意,敢啓。傳曰,知道。趙翼敍用,除此敎訓之任,似可,問于大臣定奪,且員數,則毋過三四員,似當矣。以上朝報
府院啓。答曰,勿煩。申得淵事
南原居幼學金得地上疏。入啓。答曰,省疏具悉。深用嘉尙,疏辭不無所見,予當留念而採施焉。
府啓。答曰,已諭。李格事以上內下記草
上在昌慶宮。停常參·經筵。
自午時至酉時,日暈。夜四更,月暈。
藥房提調戶曹判書臣李溟,副提調行都承旨臣金堉啓曰,近來夜氣生涼,而晝則餘熱未退,伏未審此時,聖候調攝,若何?臣等不勝仰慮之至,敢此問安。答曰,與前無異。以上內醫院日記
吏曹草記。答曰,以前除之職,相換,可也。
李浣上疏。入啓。答曰,省疏具悉。卿有才有誠,允合此任,宜勿控辭,盡心察職。
備邊司草記。答曰,知道。近日氣力,不如初夏,故久未能相見矣。
府院啓。答曰,勿煩。以上內下記草
義禁府啓曰,今見刑曹啓辭,柳之蔓等咀呪之事,極爲兇慘,至於前後嫡母,因此邪祟,皆已致死云。實如之芳呈狀內辭緣,則此是通萬古極惡大罪之人也。凡按獄之規,必先問元告,參以證佐,次第擧行,乃愼重詳覈之意,而王府體面嚴重,非三省推鞫,則元告事干,不得參預,亦是流來舊規也。今此之蔓,身犯大罪,其母與弟·奴僕等,所當一處訊問,而分出一人,獨囚本府,旣無元告之問,又無事干之證,讞鞫相殊,端緖無憑,揆之獄體,亦甚無據。臣等謹考舊例,往在宣廟朝,宗室靑陵監,頃年出身安夢彪等,皆以殺人,自本府入啓,移送於該曹,終乃受刑成罪。況今之蔓,雖曰出身,罪係綱常者乎?依舊例之蔓,移送刑曹,一處訊鞫,獄事歸一後,還囚本府處置宜當,敢啓。傳曰,依啓。以上義禁府謄錄
上在昌慶宮。停常參·經筵。
自辰時至申時,日暈。
工曹草記。答曰,如有貿易之路,則貿易用之,不易則依啓辭爲之。狐等事
院啓。答曰,勿煩。申得淵事以上內下記草
上在昌慶宮。停常參·經筵。
賓客任絖,前參奉鄭祥處入去瀋陽,朴希福自瀋陽出來。內下日記
藥房提調戶曹判書臣李溟,副提調行都承旨臣金堉啓曰,臣等伏覩再昨答備局啓辭,有氣力不如初夏之敎,不勝驚慮之至。今年暑熱極盛,久避正殿,深憂狹隘之所,有妨調攝,而至於玉候,不如初夏。今始得聞,臣等待罪藥房,惶恐罔措,聖候失和,雖非大段,留時引日,恐有彌留之患。今以症勢,明爲下敎,然後欲與諸御醫等共議,劑進相當之藥,敢此仰稟。答曰,從容調理,則自當差減,勿爲議藥。以上內醫院日記
院啓。答曰,毋煩,申得淵事臺諫出仕事,依啓。
府啓。答曰,毋煩。申得淵事
左議政沈器遠箚子。入啓。答曰,省箚具悉卿懇。卿宜安心,勿爲控辭。內局提調辭免事以上內下記草
上在昌慶宮。停常參·經筵。
夜五更,太白犯軒轅南第一星。
吏曹啓曰,傳敎矣。議于大臣,則領議政沈悅,左議政沈器遠,右議政金自點,昇平府院君金瑬,議臣等亦知趙翼,實合此任,而方在罷散中,故不敢議擬矣。今承上敎,極爲允當,別爲敍用,以畀敎養之任,則輔導之效,必多矣。員數則以四員定額,而令該曹,就前抄啓中,減去三人,宜當。傳曰,依議。以上朝報
府院啓。答曰,毋煩。申得淵事
慶興居前萬戶鄭山河上疏。入啓。答曰,省疏具悉。深用嘉尙,所陳之事,當令廟堂採用焉。以上內下記草
上在昌慶宮。停常參·經筵。
右議政金自點質子鉽,入去瀋陽。
夜一更,流星出壘壁陣星下,入羽林星上,狀如鉢,尾長二三尺許,色赤。內下日記
差備招御醫李希憲,鍼醫朴泰元。傳曰,夏間足寒之症,往往發作,自今月旬後,間間寒縮,而不至大段矣。近日則足寒之症頗減,而寒熱往來,日漸添加,兩耳亦爲甚冷。自今日着耳掩,以禦其寒,必是前症復發而然也。此病未甚之前,欲爲受鍼,未知如何?回啓曰,臣等伏見下敎,此乃前日所患之症,而例發於春秋寒溫不適之時,明是表氣虛弱,不任風寒,外寒內熱而然矣。退與提調相議以啓。答曰,知道。
藥房提調戶曹判書臣李溟,副提調行都承旨臣金堉啓曰,臣等伏承下醫官之敎,不勝驚煎憂悶之至,聖候似是前患之症,而今年秋氣早涼,易致傷感,受鍼之擧,固不可已,第臣等不敢自斷,都提調臣沈器遠,未下敎前,呈辭入啓,今宜命招,進來共議,以定鍼藥之竝用。且龍仁縣令李馨益,急急招致,使之達夜馳來之意,敢啓。答曰,依啓。李馨益身有重病云,勿爲招來。
藥房都提調左議政臣沈器遠,提調戶曹判書臣李溟,副提調行都承旨臣金堉再啓曰,臣等與鍼醫朴泰元等相議,則明日乃受針吉日,而聞李馨益腫勢已歇,可以上來云。故自本院罔夜上來事,已爲分付,道里不遠,必於明日午前來到,待其入來,議穴入侍爲當。自前聖候,每於未寧之際,例因感冒而發,當用和解之劑,明日受鍼入侍時,先令藥醫診察脈候後,退議對症之劑以進,亦爲宜當,御醫崔得龍等所見如此,竝爲仰稟。答曰,依啓。以上內醫院日記
政院·玉堂·二品以上問安。答曰,知道。以上朝報
府院啓。答曰,亟停勿煩。申得淵事
刑曹粘連啓目。答曰,依允。山城定配事乙良,勿施。以上內下記草
上在昌慶宮。停常參·經筵。
夜一更,蒼白雲一道如氣,起自坤方,直指艮方,長竟天,廣尺餘,良久乃滅。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審夜來,調攝聖候,如何?寒熱往來諸症,經夜後加減歇重,如何?臣等不勝慮悶之至,敢來問安。答曰,與昨無異。
三提調再啓曰,卽者李馨益入來,將昨日下醫官之敎,使之與朴泰元等論症議穴,則李馨益曰,聖候所患,元症治療,終始一致,當用從前所用之穴,別無更爲加減云。諸醫言亦如此,仍爲入侍受鍼,而御醫崔得龍,亦爲入侍診候之意,敢啓。答曰,知道。受鍼正時,以午末微稟。答曰,知道。都提調沈器遠,詣差備門外,使司謁微稟曰,崔得龍一人診候,似爲孤陋,御醫李希憲,亦爲入侍,同參,何如?答曰,知道。
受鍼時入侍藥房三提調,御醫臣李希憲,臣崔得龍,鍼醫臣李馨益,臣朴泰元,執鍼臣李馨益。受鍼後生脈散一貼,提調臣李溟監煎,臣朴升馨陪進,三提調問安。答曰,知道。
三提調三啓曰,臣等與入侍診候御醫崔得龍等相議,則聖候所患,雖有根柢,而卽今未寧之候,無非秋涼所感而發作也。小柴胡湯,加知母鹽·水炒·麥門冬各一錢,乾葛·黃連·薑汁·炒·梔子·仁炒各五分,連用三貼,宜當云。且聞李馨益之言,入侍之時,瞻望玉色,則聖候所患,比春間受鍼之時,頗似輕歇,而渠扶病馳來,勞熱方甚,精神昏謬,後日入侍時,更爲診察云。明日則乃瘟㾮日,鍼家大禁,晦朔則雖有所忌,而連受之時,自前不避,再明日受鍼之意,敢啓。答曰,知道。以上內醫院日記
府院啓。答曰,已諭。申得淵事以上內下記草
上在昌慶宮。停常參·經筵。
夜一更,流星出天中密雲中,入坤方密雲中,狀如拳,尾長三四尺許,色白。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審夜來,聖候調攝,若何?受鍼後寒熱諸證,加減,如何?昨日劑入小柴胡湯,亦爲進御乎?臣等無任區區憂悶之至,敢此問安。答曰,與昨一樣,湯藥已爲進服矣。以上內醫院日記
府院啓。答曰,毋庸強煩。申得淵事
刑曹粘連啓目。答曰,渠等雖曰殺人,其實狀似未現著,殺人的實與否,問于高陽郡,處之。以上內下記草
上在昌慶宮。停常參·經筵。
交替入瀋軍牢七名,各布一疋給送。內日記
藥房都提調臣左議政沈器遠,提調臣戶曹判書李溟,副提調臣行都承旨金堉啓曰,夜來伏未審,聖候若何?受鍼進藥之後,諸症加減,如何?秋熱未退,日氣尙有陰鬱之候,夜間寢睡之節,亦如何?臣等不勝煎慮之至,敢此問安。答曰,時無加減。
受鍼正時,巳正。入侍提調·副提調,御醫崔得龍,鍼醫李馨益·朴泰元,執鍼臣李馨益差備。傳曰,都提調勿爲入侍。受鍼後生脈散一貼,提調臣李溟監煎,臣南應琛陪進,三提調問安。答曰,知道。以上內醫院日記
府院啓。答曰,勿爲瀆擾。申得淵事
完南君李厚源上疏。入啓。答曰,省疏具悉。卿其勿辭察任。以上內下記草郞廳李重彬校正。日記郞廳金弘澤書。
上在昌慶宮。停常參·經筵。
下直,淸城僉使洪天鑑。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審夜來,聖候調攝,若何?劑入小柴胡湯三貼,已爲畢進御乎?臣等伏聞昨日入侍醫官之言,玉體微汗,頗有和解之色云。經夜之後,寒熱諸證加減,比前,如何?不勝憂悶之至,敢此問安。答曰,諸症頗似減歇,湯藥昨日盡服矣。
受鍼正時,巳正。入侍提調·副提調,御醫臣崔得龍,鍼醫臣李馨益·臣朴泰元,執鍼臣李馨益。受鍼後生脈散一貼,提調臣李溟監煎,臣南應琛陪進,三提調問安。答曰,知道。以上內醫院日記
傳曰,今下弓矢,淸城僉使洪天鑑給送。
備邊司粘連啓目。答曰,依允。紅柿乙良,依狀啓減定。
刑曹粘連啓目。答曰,依允。千玉等乙良,使之更爲詳察處置。
兵曹草記。答曰,京外之官,俱極怠慢,事甚非矣。以上內下記草
上在昌慶宮。停常參·經筵。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?伏聞昨日入侍醫官之言,玉體寒縮之候,似未盡和解,經夜之後,餘症尙未全除,則前用小柴胡湯一二貼,不可不加進,明日受鍼,亦當爲之。且頰上所患處,先以合歡皮煎水湯洗,因爲商陸灸宜當云。臣等不勝憂慮之至,敢此問安,竝爲仰稟。答曰,依啓。症候與昨一樣。
三提調使掌務官詣差備,合歡皮煎水湯洗,及商陸灸事微稟,則傳曰,此事醫官不必爲之,明日受鍼後,徐爲之。進御小柴胡湯二貼,提調臣李溟監劑,掌務官臣崔有後陪進。以上內醫院日記
敎養官趙翼·李植·金堉·金集。以上朝報
府院啓。答曰,勿煩。申得淵事內下記草
刑曹啓曰,典獄署,本無典僕,只給四名單料,雇人·使喚,不成模樣,近來重囚滿獄,事極虛疎。至於諸上司囚放文書,無人句管,極爲可慮,書員一名,不可不定給,令兵曹朔布題給,何如?傳曰,依啓。以上兵曹謄錄
上在昌慶宮。停常參·經筵。
昧爽,蒼白雲一道,起自坤方,直指艮方,長竟天,廣尺餘,良久乃滅。自卯時至辰時,日暈。巳時,日暈,暈上,色內赤外靑。午時未時,日暈。夜一更,流星出牛星上,入箕星下,狀如鉢,尾長五六尺許,色光照地。內下日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?受鍼進藥,已經累度,其未盡和解,餘症,今則如何?臣等不勝憂慮之至,敢此問安。答曰,未盡和解,故餘熱尙多矣。
受鍼正時,巳正。入侍提調·副提調·御醫臣崔得龍,鍼醫臣李馨益·朴泰元,執鍼臣李馨益。
受鍼後生脈散一貼,提調臣李溟監煎,臣朴升馨陪進,三提調問安。答曰,知道。以上內醫院日記
以刑曹柳之蔓等刑推公事,傳曰,此啓目措語是耶。之蔓等刑推,欲爲證母之意耶?承旨察啓事,傳敎矣。更爲察見,則之蔓之嫡室凌辱之狀,刑曹只書其目前所見而陳之,必無可疑者。而但以子證母,似無是理,欲使之蔓,證其母之正犯,其於獄體,未爲妥當,臣之所見如是。傳曰,措語苟且,三人竝請刑推,亦涉違法,此公事還出給。
左副承旨洪鎬啓曰,趙翼·金集等,下諭事,旣已蒙允矣。竊念此人等,皆老病窮居,久不出入,卒然承命上來,騎率不易,別爲給馬,俾速其來,何如?係是近來新規,惶恐敢稟。傳曰,依啓。
右承旨洪鎬啓曰,卽見刑曹草記,柳之蔓等三兄弟,去夜越獄逃躱云,典獄署所管何事,而重囚之逃,前後相繼,今者又有此事,國家刑獄如此,極爲寒心,刑曹常時不能檢飭,而去夜之事,日晩始爲啓知,稽緩極矣。請當該堂上·郞廳竝推考,且從前在逃者非一,而未聞有追獲者,此實由於捕盜廳不能窮捕之致,不拘常規,劃卽行會,期於必捕之意,言于捕盜廳,何如?傳曰,允。
兵曹啓辭,柳之蔓擊錚囚禁事。傳曰,允。
刑曹啓辭,柳之蔓雖負重罪,今爲擊錚罪人,出身之人,不可自本曹囚,推移義禁府,何如?傳曰,依啓。以上朝報
義禁府啓曰,刑曹囚人柳之蔓·之蕃·之英等三人,以越獄逃躱之事,典獄署主簿李時榮,色吏金德奉,重獄直崔士逸,都使令趙男,竝拿推事,命下矣。李時榮·趙男則已爲拿囚,而色吏金德奉,重獄直崔士逸等,知其罪狀,亦已逃亡,不得竝囚。令左右捕盜廳,跟尋捕捉之意,敢啓。傳曰,依啓。以上義禁府謄錄
典籍趙錫胤上疏。入啓。答曰,省疏具悉。爾其勿辭察職。
都承旨金堉上疏。入啓。答曰,省疏具悉卿懇。卿誠學俱優,實合此任,卿其勿爲控辭,安心敎訓。輔養官辭免事以上內下記草
上在昌慶宮。停常參·經筵。
夜一更二更,艮方坤方,有氣如火光。四更,艮方巽方,有氣如火光。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?夜間餘熱發作之候,如何?臣等不勝憂慮之至,敢此問安。答曰,與前一樣。
受鍼正時,巳正。入侍提調李溟,副提調金堉,御醫崔得龍,鍼醫李馨益·朴泰元,執鍼李馨益。受鍼後生脈散一貼,提調臣李溟監煎,臣朴升馨陪進。以上內醫院日記
府院啓。答曰,予意已諭,更勿煩瀆。內下記草
上在昌慶宮。停常參·經筵。
卯時,有霧氣。夜一更,流星出〈?星〉下,入鉤陳星上,狀如拳,尾長二尺餘,色白。五更,流星出東方密雲中,入軒轅星上,狀如拳,尾長五六尺許,色赤。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?夜間餘熱發作之候,如何?昨日入侍醫官處,退議燔鍼事,下敎矣。臣等伏念燔鍼擧措,極爲重大,葉鍼藥物,俱未收效,不得已然後,方可議試燔法。今則證候大勢,似入差歇之境,燔法不可輕易試之。且李馨益身病手戰,不能執鍼,姑觀前頭差病,徐議宜當。馨益之外,更無用燔之醫,雖或有之,莫重之事,不可以手生之人代行矣。臣等不勝區區憂慮之至,敢此問安,竝爲仰稟。答曰,知道。證候與昨一樣。以上內醫院日記
府啓,罪人柳之蔓,旣以不孝大罪,繫於禁府,則刑曹所發咀呪之罪,亦當竝移禁府,次第推斷,可也。曲引前例,移送刑曹,事極不當,而刑曹安而受之,方啓請刑訊,而之蔓兄弟,公然越獄,至於昏入闕擊錚,其兇詐變幻之狀,前所未有,則刑曹所當竝擧前後罪狀,啓請嚴刑,而今又還送於禁府,欲以凡常士民伸訴之例處之,尤可怪也。請禁府刑曹,當該堂上,竝命推考。答曰,依啓,禁府堂上勿推。
院啓,柳之蔓以不孝咀呪等事,被囚禁府,金吾輕請移囚,已極失當。之蔓自知莫重之罪,率其二弟,乘夜潛逃,闌入闕門,偃然擊錚,有若無罪求伸者。然情狀悖惡,咀呪之事,雖未及覈出,不孝之罪,已發於公議,旣犯難貸之罪,又陷越獄之律,急速嚴鞫得情,依律處斷,刑獄,國家之所重也。桎梏而囚之,徽纆而繫之,而近來國綱解弛,人不畏法,啓覆罪人及獄間重囚,相繼越走,已極驚愕。今者柳之蔓,以不孝咀呪等罪,方將鞫問,而率其二弟,乘夜潛逃,而獄官不知,刑府罔聞。使綱常重囚,任其橫行,至於獄卒竝逃,事極痛駭。請獄官嚴鞫,刑曹當該堂上推考,色郞廳罷職。答曰,依啓。柳之蔓捧招後刑訊,未晩矣。
賓客李昭漢狀啓,節該七月二十三日,鄭譯來告于世子前曰,今番西搶之時,多有得捷之處,蒙古王至於獻賀,本國亦當有送賀之擧。二十六日范文程等七人,奉勅書來傳于世子前,令臣齎去,不意作行。今月初二日夕,始爲渡江,臣出來之日,鄭譯密言于臣等曰,蒙古王則爲此親來獻賀,本國則殿下雖不得入來,大君似當來賀云云。今番西犯軍兵回還之後,全無得志之色,我國人解淸語者,竊聽淸人偶語,則頗以失利爲言,城門內外,哭聲連屋。前日狀啓時,以此意馳啓,一自蒙古王獻賀之後,反以勝捷自處,至於降勅,未曉其意,送使致賀一款,事係緊急,請令廟堂,斯速稟旨定奪事。以上朝報
慶平君啓辭。答曰,知道。勿爲控辭。
傳曰,兵曹官吏所爲,殊極駭愕,當該堂上·郞廳,竝推考,色吏囚禁治罪。
府院啓。答曰,毋煩。申得淵事
大司憲李植上疏。入啓。答曰,省疏具悉。所陳之事,卿以老成學士,豈有不合之理哉?宜體予意,勿爲控辭,安心敎訓。輔養官辭免事以上內下記草
上在昌慶宮。停常參·經筵。
午時未時,日暈。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候若何?夜間餘熱發作之候,如何?伏聞前日入侍時,下醫官之敎,寒熱之候,當晝或有往來之時云,此等證候,加減,如何?臣等不勝憂慮之至,敢此問安。答曰,時無加減,且寒熱之候,或有往來云者,語甚歇後,亦非予所言也。
再啓曰,臣等伏蒙聖候,時無加減之敎,無任憂慮之至,與御醫崔得龍等相議,則症勢尙爾彌留,未盡和解,不可不更進他淸熱之劑云,議定劑入,何如?且再昨入侍醫官等,退出傳言聖敎曰,症勢朝則似歇,夕則還重,或朝重夕歇,歇重無常,予亦不自知也。因此聖敎,醫官等商確症致,則此無非寒熱往來之候,故今日啓辭中,以此意,敢達,當晝爲言者,兼言朝夕而泛稱之意也。措語未瑩,致勤聖敎,不勝惶恐。答曰,知道。勿爲惶恐,湯藥自前無效,姑勿劑入。
受鍼正時,巳正。入侍提調李溟,副提調金堉,御醫臣崔得龍,鍼醫臣李馨益·臣朴泰元,執鍼李馨益。受鍼後生脈散一貼,提調臣李溟監煎,奉事臣韓尙愈陪進,三提調問安。答曰,知道。以上內醫院日記
備邊司啓曰,往在己卯濟南克捷時,彼國雖無進賀之言,自我先遣大臣稱賀,況今彼有欲速之言乎?鄭譯云,或送使臣,或送承傳云,而末乃密言大君入來,似當,此乃龍將之意云。玉候靡寧,大君不可遠離,大君大臣中差送事,伏候上裁。答曰,依啓。使臣大君差送,以副其所望,可也。
受鍼後問安。答曰,知道。以上朝報
上在昌慶宮。停常參·經筵。
未時,灑雨。夜二更,流星出天囷星上,入巽方天際,狀如拳,尾長二三尺許,色白。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?夜間發熱之候,朝夕歇重無常之症,如何?臣等不勝煎慮之至,敢此問安。答曰,一樣。
受鍼正時,巳正。入侍提調李溟,副提調金堉,御醫臣崔得龍,鍼醫臣李馨益·臣朴泰元,執鍼臣李馨益。受鍼後生脈散一貼,提調臣李溟監煎,奉事臣韓尙愈陪進,三提調問安。答曰,知道。以上內醫院日記
受鍼後問安。答曰,知道。
府啓,成均學錄申命羲,於釋奠將行之時,橫怒無所失之儒生,必欲停擧齋任,致令多士不安,幾不得行禮。凡士子停擧,必須備三員爲之事,曾已捧承傳,而命羲終逞私狠,不待一會,掌議二人,擅自停擧,請罷職不敍。楊州居前別坐金琠,仇視獨子,巧爲陷害之計,僞造館學通文,遞送于其子所居延安府,使之毁家黜鄕,父子相夷,已極變怪,僞造通文,重犯大法。請付有司,依法正罪。答曰,依啓。
刑房承旨洪憲啓曰,姦慝暴亂之人,典獄專掌囚繫,可謂莫重之地,自祖宗朝書吏四名,皂隷三十名,定額載於法典,其意豈偶然哉?壬辰亂後,未知幾名減定,而反正後皂隷革罷時,又不知所減者幾名耶?本署無典僕,無文籍可尋,而問其目今現存者,則刑房二名,鎖匠二名,單料自戶曹題給。故本署加募二名,分食其料,輪回立役,軍士十二名,自兵曹定送,而諸直囚衙門坐起時,獄卒例持刑物待令,罪人上下時,亦以鎖匠押領,東奔西走,常患不足,至以守直軍士,代行獄卒之任。況今以罪囚逃躱之故,三名被囚於禁府,二名在逃,只餘蹇足一名云。啓覆咀呪,御寶僞造,許多重囚,滿獄之日,虛疎莫甚,脫有强惡之人,白晝公然出獄,孤單獄官,率其若干軍士,何能縶其手足乎?思之不勝寒心。噫,國家所重,宜莫如刑獄,而各司中尤甚殘弊罪人,前後脫獄者相繼,而不思變通之策,寧有是理?大典所載之數,雖不復舊制,就其元額中半減除戶,兵曹已給料布者五名外,十二名加定給,令戶兵曹料布,從優磨鍊題給,以存刑獄模樣,似不可已。戶兵曹若聞此擧,則必且驚駭,防塞之不暇,而兩曹之不緊書吏雜色之仰料者,何限?若以米布之費,有所持難,則損其所有餘,而益其所不足,於制事之義,不亦可乎?賊人妻子及兩邊不當奴婢屬公者,刑曹例爲收貢,本曹則雖無此物,猶可以用下,其中擇在京有根着者四名定給,永爲本署典獄僕,何如?竊聞在前徒年罪人,定配於典獄,以備傭役云。亦令刑曹,考例定配,以蘇殘司,恐或便益。且本署官除拜之際,銓曹例爲歇看,多以下流苟立,故自處卑微,人皆蔑視,或以非直囚衙門,而㤼令囚禁,或以罪名不明,而勒使拘留,至於諸宮家推捉下人,少不如意,鞭扑狼藉,體無完肌,衣笠盡破,惟是之故,下輩之稍惜軀命者,不肯募立於典獄,此實由於獄官之不得其人,而力勢不嚴,反被侵辱之故也。今後必以勤幹有名稱者,隨闕擇差,而非直囚衙門,罪名不明,違法來囚者,及宮家橫加侵凌者,獄官,呈手本於本院,以憑入啓處置事,竝捧承傳施行。大槪罪人越獄,未必非與獄卒相應之致。今此本署吏卒,依啓請齊整之後,如有知情,故縱復踵前習者,則刑房獄卒等,依律梟示警衆之意,明白分付,何如?臣待罪該房,目見國綱陵夷,無以收拾,惶恐敢啓。傳曰,依啓。徒年罪人定配事,不允。
兩司申得淵按律事,停啓。以上朝報
忠翊府啓曰,原從功臣之稱以忠翊衛者,蓋爲宿衛而設也。與內三廳入番者,少無輕重之異,而近來國綱解弛,私情大行,人皆厭憚入番之苦,百般稱頉,極爲寒心,若不別樣處置,則有名無實,終歸虛套而已。各道忠翊衛,分作十二番,一年一朔上番。下三道則各其道兵使,收聚各官都目狀,乃於立番前月二十八日,成冊進呈,使其營鎭撫,率領逢點。京畿·江原道,則都事句管上送,乃是流來古規,而今八月朔入番磨鍊成冊,忠淸一道,尙不上送,殊極可駭,本道兵使,從重推考,使之刻期上送宜當。大槪屬名忠翊衛之輩,京中則皆是各司胥吏,公私賤豪勢之徒。外方則多是兩班子枝,於良於賤之類,當初投屬之時,百計鑽圖,謀免身役。旣入之後,便生脫免之計,不受鈴束,尤極痛憤。自今以後,別立事目,尤甚謀避,累次稱頉者,自本府入啓,閑良則定軍役,公私賤則還定本役,而諸道中不謹奉行者,本道兵使·都事,從重推考。外方則官吏及京中當部該官罷職,色吏徒年定配事,捧承傳施行,何如?傳曰,依啓。其中定軍還賤等事,似未妥當矣。以上忠翊府謄錄
工曹草記。答曰,已定之數,足以支用,勿爲加磨鍊,可也。
備邊司草記。答曰,此行,使不可遲緩,速爲入送,宜矣。
院啓。答曰,已諭。柳之蔓事以上內下記草
上在昌慶宮。停常參·經筵。
辰時,日暈。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?受鍼旣至七度,諸症加減,如何?臣等不勝憂慮之至,敢此問安。答曰,一樣。
副提調行都承旨臣金堉啓曰,臣忝在近密,待罪藥房之下列,適値玉候失寧,彌留至此,夙夜奔走,憂慮罔極,苟有奇方異術,可以收效者,則宜無所不用其極,而惟此燔鍼一術,竊以爲未安。夫藥不對證,則病不瘳,鍼或失法,則反有害,今我聖上,九五居尊,淸明在躬,安用此法而治之哉?聖上以有爲之資,遭不幸之時,焦勞生疾,志不舒展,獨處宮中,潛消暗傷,氣鬱而不暢,血滯而不行,蓄縮壅閼,因而成脹,如寒如熱,乍進乍退,厚衣流汗,毛窺常開,窓戶暫隙,風寒輒襲,此聖上之病源也。惟澄淸心慮,補養眞元,此調攝之大方,而治標之藥,苦口而無效,㤼邪之鍼,傷經而瀉氣,臣竊常痛一世無良醫,不能致聖躬之康寧也。燔鍼之法,雖在古方,非心通而得妙者,不可以妄用,人有受之者,忍痛耐苦,魄奪神駭,宛轉叫呼,有不忍聞,或有因此而氣絶者,何忍以此試之於玉體乎?聖上累月未寧,連日受鍼,氣力之困惱極矣,若於此際,仍受燔鍼,則恐有增熱添傷之患也。聖敎已下,諸醫不敢異議,則臣之淺見,固不可妄陳,而父母有疾,委之庸醫,古人比之不孝。君臣猶父子也,何敢心知未安,而緘默不言乎?不勝憂悶之至,惶恐敢啓。答曰,知道。此鍼自效,不可不受矣。以上內醫院日記
申得淵,濟州牧圍籬安置,都事金克譓,押去。
進賀使右議政金自點,副使左尹吳竣,書狀官尙衣正趙重呂。以上朝報
右邊捕盜廳從事官,以大將意啓曰,禁府啓辭,刑曹囚人柳之蔓等三兄弟,以越獄逃躱之事,典獄署主簿李時榮,色吏金德奉,重獄直崔士逸,都使令趙男,竝拿推事,命下矣。李時榮·趙男則已爲拿囚,而色吏金德奉,重獄直崔士逸等,知其罪狀,亦已逃亡,不得竝囚,令左右捕盜廳,以跟尋捕捉之意,敢啓。傳曰,依啓事,傳敎矣。逃躱獄卒等,奉承傳,卽時多定軍官,窺伺矣,其中色吏金德奉,旣已捕捉,移送禁府之意,敢啓。傳曰,知道。以上義禁府謄錄
領議政沈悅箚子。入啓。答曰,省箚具悉卿懇。卿其依願往省。傳曰,澆奠牀,令本道備給。
府啓。答曰,依啓。禁府堂上推考事
院啓。答曰,依啓。左右捕將從重推考,巨濟縣令金鈛改差事柳之蔓事,不允。以上內下記草
上在昌慶宮。停常參·經筵。
夜二更,電光。三更,流星出昴星下,入天苑星,狀如拳,尾長三四尺許,色赤電光。
領議政沈悅,海嵩尉尹新之,章陵改莎草事,出去。以上內下日記
藥房都提調左議政臣沈器遠,副提調行都承旨臣金堉啓曰,夜來伏未審,聖候調攝,若何?雨勢如此,日氣陰寒,發熱等諸症,加減,如何?臣等不勝憂慮之至,敢此問安。答曰,時無加減。
都提調詣差備外,以司謁微稟曰,十三穴中,太淵穴,處在寸口脈中,未受鍼前,使柳後聖,先診脈候,何如?答曰,勿爲入診。又稟曰,玉堂請勿燔鍼箚子已入,而受鍼正時臨迫,伏見其批下,然後,似可入侍,受鍼正時差退,何如?答曰,知道。差備招掌務官,傳曰,受鍼正時,定在何時,而尙不入啓耶?日若向晩,則熱勢尤加,速爲擧行。都提調使掌務官回啓曰,卽刻乃是午初,時猶不晩,而但臺論方發,臣等不可輕易擧行,方爲論啓矣。
都提調·副提調再啓曰,以燔鍼停止事,玉堂·薇垣,連上啓箚,其於爲君父愼疾之道,恐或有一毫未盡之事,皆出於憂愛之至誠也。用燔之法,全以溫煖,行火力爲主,大雨之餘,日氣陰濕,行燔尤爲不宜。柳後聖自外新到,後聖之醫術,最精於鍼法,使之與諸醫,更爲商確可否,宜當。且臺論方發,輕易擧行,亦爲未安,敢此仰稟。答曰,不允。
受鍼正時,午正。入侍都提調沈器遠,副提調金堉,御醫崔得龍,鍼醫李馨益·朴泰元·鄭恒,執鍼李馨益。受鍼後生脈散一貼,副提調金堉監煎,臣朴升馨陪進。
都提調·副提調問安。答曰,知道。以上內醫院日記
弘文館典翰趙錫胤,應敎金益熙,校理金始蕃,李之恒·副校理趙珩,副修撰申翊全·李䅘等箚曰,伏以聖人,無所不愼,而尤愼於疾,至與齊戰,竝稱,其重可知已。況乎人主一身,宗社神祇之所托,億兆臣民之所戴?其於愼疾之道,尤不可少忽也,明矣。今我聖上,玉候違豫,歲月已久,保養醫治之方,宜無所不用其極,而臣等伏覩近日下內局之敎,竊不勝區區憂慮之至,受鍼度數,不爲不多,而未收顯效。今將改試燔法,湯藥則有自前無效,勿爲劑進之敎,臣等素昧鍼藥之理,固不敢輕議於其間,而亦不能無惑焉。竊惟聖意所在,必彌年違候,根柢已深,非是偶然感傷,故一切信向施鍼,至〈於〉不憚燔灼之苦,而臣等愚意,則藥無不可治之疾,鍼則補少而瀉多,本不可廢藥而專鍼,李馨益術業精粗,雖未敢知,而未必無可信之醫。自前閭閻士庶,用其法者,無一見效,而反有害焉。何可以治療聖候莫重之事,一委諸其手,而更不博詢聖議,俾無一毫未盡之悔乎?玉體施燔,已極未安,而如未得萬全之效,則豈不反有損於眞元乎?此不可不深思而審處之也。至於議藥之事,亦甚孤陋,近日名於醫者多有,在外之人,正宜促召而聚之,使各畢陳所見,折衷而用長,豈可使一二醫官,獨當大事乎?伏願聖明,虛心俯察,亟令內局諸臣商議稟處,不勝幸甚臣等又竊伏念聖人愼疾之道,有治其末焉,有養其本焉。藥餌鍼砭,治其末也,淸心寡慾,養其本也。蓋心之本體,虛明靜一,主宰一身,酬酢萬變,事而一爲外物所移,私意所汩,則聲色貨利之欲,迭攻於外,喜怒愛惡之情,交熾於中,天君失職,百體愆度,客邪乘而疹疾作矣。是以善養生者,先養其心,克去物慾,澄淸本源,心極旣建,體胖氣和,不待兪·扁妙劑,百疾自然退瘥,此所謂養心養疾,同一法也。伏願聖明,留神澄省焉。答曰,不用燔法,難以收效,爾等更加思量,勿爲煩瀆。
院啓,燔鍼不可輕用事。答,與玉堂同。
受燔鍼後問安。答曰,知道。
右承旨洪鎬啓曰,以禮曹全羅監司金亨福等,請罪事狀啓粘目,傳曰,此施罰當於其罪耶事,傳敎矣。以狀啓措語觀之,則金亨福罪狀,因微至著,終至於暴慢之歸,該曹參酌情犯,或配或停,儒生之罰,不可謂之輕典。但向者尙州之儒,只坐自中鬪詰,至於流竄,北路人多冤之,其時過重之擧,不須爲法於今日,而通文首倡儒生,動搖守令之罪,似當從重論罪,此回啓還出給乎?敢此仰稟。傳曰,還出給。
禮曹啓目,通文儒生,竝定配事。答曰,依啓。以上朝報
上在昌慶宮。停常參·經筵。
夜一更,月暈。五更,流星出軒轅星下,入東方天際,狀如拳,尾長三四尺許,色赤光照地。
濟州牧使狀啓,七月初九日,人三名馬一匹,爲雷震死事。以上內下日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?雨餘夜氣陰寒,受鍼後諸症加減,比前,如何?臣等無任憂慮之至,敢此問安。答曰,一樣。
受鍼正時,巳正。入侍提調李溟,副提調金堉,御醫崔得龍,鍼醫李馨益·朴泰元·鄭晅,執鍼李馨益。受鍼後生脈散一貼,提調臣李溟監煎,臣朴升馨陪進,三提調問安。答曰,知道。以上內醫院日記
院啓,柳之蔓勿爲捧招,嚴鞫得情,依律定罪事。答曰,依啓。
受燔鍼後問安。答曰,知道。
都承旨金堉啓曰,左副承旨洪鎬,因病出去,呈疏乞免,臣等以爲上候未寧,還送其疏,今至五六日,終無入來之意,同副承旨林堜,在外未來,洪鎬改差,何如?傳曰,依啓。
元孫講學吉日,來九月十二日推擇。以上朝報
備邊司草記。答曰,西北所送襦衣,移用不可,此衣三百領,令該曹造送。
觀象監草記。答曰,地官發送,使之看審以來。以上內下記草
上在昌慶宮。停常參·經筵。
辰時,日暈。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?夜氣漸加凄冷,發熱之症,寢睡之節,如何?水剌進御多少,如何?臣等不勝憂慮之至,敢此問安。答曰,一樣。以上內醫院日記
府啓,今年農事,頗有小豐之望,不意風災慘酷,霜氣又早,凶荒之狀,無異於前。前頭救民之策,不容少緩,從陳給災,雖未免虛文,豈無一分之惠乎?竊聞戶曹災傷事目內,闔門癘疫死亡者外,不許給陳云,此實全不許之意也。經年癘患,無一村得免,田畝抛荒,殆半於國中,一家死亡之餘,雖有一二生存,豈能耕耘乎?不問田畝陳起,而徒以家口存亡,爲踏驗之地,此亦前所無之規,請令改定事目,從實給陳。答曰,令該曹更議處之。朝報
有政。以金霱爲承旨,李明傳爲刑曹正郞,金尙賓爲康津縣監,黃立信爲禮安縣監,李時述爲新昌縣監,奉常直長單金頊,朴潾爲瓦署別提,韓嵂爲禮賓別提,李澤爲典獄主簿,徐祥履爲修撰,柳寅亮爲工曹佐郞,李復一爲昌陵參奉,沈東龜爲檢詳,尹世任爲平安都事,成均學錄單金迬,承文著作單金頊,都愼修爲戶曹正郞,兼春秋二單李明傳·尹世任,許稷爲吉州牧使,右承旨金霱,左副承旨洪憲。
上在昌慶宮。停常參·經筵。
自昧爽至辰時,有霧氣。自二更至四更,月暈。
別問安使李必達,入去瀋陽。以上內下日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?夜氣寒冷,寢睡之節如何?寒熱等諸證加減,比前如何?臣等不勝憂悶之至,敢此問安。答曰,一樣。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣李馨益·臣朴泰元·臣鄭晅,執鍼臣李馨益。受鍼後生脈散一貼,提調臣李溟監煎,臣宋擎日陪進。都提調·提調·副提調問安。答曰,知道。
都提調·提調·副提調啓曰,臣等伏聞入診醫官崔得龍之言,仍與柳後聖等相議,則以爲聖上所患之證,熱勢頗盛,以致寒縮,此似是再感之候,淸熱疎散之劑,不可不進用。宜於柴胡四物湯,加乾葛·麥門冬·地骨皮·知母各一錢,黃連薑汁炒·梔子仁炒黑各七分,石膏二錢,三貼連進,而方其熱盛時,牛黃膏亦爲兼進宜當云,卽爲劑入,今日內進御之意,敢啓。答曰,依啓。加入柴胡四物湯三服,提調臣李溟監劑,臣崔有後陪進。以上內醫院日記
受燔鍼後問安。答曰,知道。
義禁府啓曰,以諫院啓辭,柳之蔓率其二弟,乘夜越獄,身着凶服,闌入闕門,偃然擊錚,情狀悖惡,極其兇慘,咀呪之事,不孝之罪,已發於公議。旣犯難赦之罪,又陷越獄之律,更無捧招之狀,況其二弟,尙不現出,決不可一刻容貸,急速嚴鞫得情,依律處斷事,傳敎矣。自古罪犯綱常者,非一二,而未有如之蔓之百惡俱備者也。其父初終棺斂之具,極其薄惡,咀呪作妖,人言藉藉,歸罪己母。越獄逃走,隱置二弟,不言在處,身着凶服,暮夜入闕,咫尺擊錚,罪上添罪,愈往愈甚。其凶戾悖惡之狀,世所罕有,種種罪狀,俱係綱常,誠如臺諫所啓,不可一刻容貸者也。臣等曾聞往在宣廟朝,譯官申應澍,以不父其父,聞於世,而實無之蔓現發之罪,而一時公議憤激,臺論峻發,啓請三省,宣廟特允嚴鞫,應澍竟斃杖下,況此之蔓之惡,有倍於應澍者乎?所當三省推鞫,而臣等不敢擅便,議大臣定奪,何如?傳曰,依啓。
又啓曰,罪人柳之蔓,三省推鞫,議大臣事,旣已蒙允矣。在京大臣,皆已收議,而領議政沈悅,奉命在外。如此大獄,不可稽滯,亦不可不收議於首相,發遣府郞廳,收議之意,敢啓。傳曰,依啓。以上義禁府謄錄
上在昌慶宮。停常參·經筵。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?聖候諸症中,煩熱寒縮,累日不汗等證,加減,如何?夜間寢睡之節,水剌進御多少,如何?劑入柴胡四物湯,亦已進御乎?且聖候所患,方有再感之候,熱勢頗盛,燔法雖云以熱去熱,而似無不爲助熱之理。今日受鍼,姑爲停止,觀勢間日行之,似爲宜當,諸醫之所見,皆如此,敢此問安,惶恐竝稟。答曰,諸證與昨一樣,湯藥時未進服,受鍼之事,依啓辭爲之,進御牛黃膏半劑,提調臣李溟,監劑掌務官臣尹弘任陪進。仍傳曰,今後更待傳敎劑入。以上內醫院日記
左邊捕盜從事官,以大將意啓曰,去夜昌前中路契居娼女玉眞家,盜入捉出,頭腦打殺。此實軍官,不勤巡邏,致有如此之變,極爲痛駭,當該軍官,從重推考。傳曰,知道。當該軍官拿推。
府啓,近來捕盜巡邏不嚴,鐘定之後,人皆恣行,剽劫竊發,至於殺人,取財於通衢之前,已極可駭。柳之蔓兄弟逃出,亦在夜中,其二弟至今未捕,臺論請推之後,猶不動念,其妻子親屬,皆晏然在家,而本廳尙不捉問窮治,期於必得,而泛然知委下人,以塞責度日,國事至爲寒心。請左右大將,竝命罷職,當該從事官,拿鞫重治。答曰,竝推考。以上朝報
刑曹啓目粘連。答曰,依允。誤決訟官乙良,罷職。內下記草
上在昌慶宮。停常參·經筵。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?劑入湯藥·膏藥,已爲進御乎?煩熱寒縮不汗諸症,經夜後加減,如何?水剌·寢睡之節,亦如何?非但風雨陰寒如此,聖上熱盛之證,若無減歇之候,則今日受鍼,似當又爲退行,敢此問安,竝爲仰稟。答曰,諸證與昨一樣,劑入之藥,皆已進服,受鍼又爲退行,不可矣。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣李馨益·臣朴泰元,執鍼臣李馨益。受鍼後生脈散一貼,提調臣李溟監煎,臣權愉陪進,都提調沈器遠,提調李溟,副提調金堉問安。答曰,知道。以上內醫院日記
義禁府啓曰,議于大臣,則昇平府院君金瑬,議自古天下之大惡,未有若之蔓者也。通天之罪有三焉,不孝也咀呪也越獄也。有一於此,當伏上刑,況衆惡俱備者乎?當時申應澍,只以不孝一罪,尙斃於省鞫,之蔓之罪惡,層發疊出者,烏得以免乎?此實國人之所共憤,王法之所不饒,若以句金束矢而斷之,則豈可一日容息於覆載之間?諫院之論,該府之請,旣已盡之矣。臣於此外,更無容議,伏惟上裁。領議政沈悅,議之蔓百惡皆備,三罪俱發,雖加上刑,不足以洩國人之憤。但不孝之罪,自有其律,咀呪之獄,事干時未歸一,三省推鞫,似涉太遽,唯是越獄逃躱,還自擊錚,隱置二弟,不爲來現,此等罪狀,似有別情,所當嚴鞫,而亦非三省推鞫之事也。申應澍之事,則雖未能分明省記,而依俙憶得,其時有逞兇於其母之罪,故乃省鞫,似不可援。此爲例依臺諫啓辭,嚴鞫得情宜當,伏惟上裁。右議政金自點,議今以臺諫之論,禁府之讞見之,則之蔓種種罪狀,雖數人分有之,皆足以死。人皆曰可殺,則無可更議者,而至於三省,綱常之獄,事干歸一之後,省鞫,例也。父死薄斂,論其惡則罪犯不孝,而考其律,則元非三省之罪,越獄擊錚,罪上添罪,悖惡之狀,世所罕有,考諸法律,本罪加二等,則情法可誅,而三省非其例也。唯其咀呪嫡母,罪係三省,而刑曹方爲推覈,事干歸一,則設三省取服,明施正刑,乃是法例也。至如棺斂薄惡,越獄擊錚,百惡俱備等罪,鞫之誅之,自有該掌,亦非三省之所可鞫也。且申應澍之獄,事在四十年間,不能明記其時曲折,而蓋出於一時憤激。今者臺論之不請三省,而乃以嚴鞫得情,依律處斷,論啓蒙允。誠得按獄之體,臣無容議,伏惟上裁。益寧府院君洪瑞鳳,病不收議,左議政沈器遠,以相避不得收議,大臣之議如此。伏惟上裁。傳曰,依議施行。且薄斂一事,嫡庶俱有其罪,而獨歸於孽子,似爲不公矣。又啓曰,以柳之蔓三省推鞫,大臣收議草記。傳曰,依議施行事,傳敎矣。領議政沈悅,議咀呪之獄,時未歸一,越獄擊錚,隱置二弟,此等罪狀,亦非三省,依臺啓辭嚴鞫,依律處斷宜當。右議政金自點,議之蔓罪狀,雖數人分有之,皆足以死,至如棺斂薄惡,越獄擊錚,亦非三省之所可鞫也。臺諫嚴鞫得情蒙允,臣無容議。昇平府院君金瑬,議之蔓通天之罪有三,不孝也咀呪也越獄也。有一於此,當伏上刑,申應澍只以不孝一罪,尙斃於省鞫,之蔓罪惡,層發疊出,烏得免乎?王法之所不饒,豈可一日容息於覆載之間?該房之請,旣已盡之矣,臣於此外,更無容議云。聖敎至此,臣等未知何大臣之議施行乎?敢此仰稟。傳曰,領右相議施行。
又啓曰,以大臣收議柳之蔓草記,傳曰,依議施行,且薄斂一事,嫡庶俱有其罪,而獨歸於孽子,似爲不公矣事,傳敎矣。柳琳果有嫡子二人,而其長曰之芳,一目眇傷,爲人癡騃,柳琳生時,不以其子待之,如視路人,此則國人之所共知也。其次年尙稚少,不省人事云。柳琳以妾子之蔓,年紀已多,業武出身,且登仕版,故柳琳大小家事及家藏之物,專委於之蔓,當初臺諫啓辭,只擧之蔓,良以此也。臣等亦遵襲臺論,果爲歸罪於之蔓矣。今承下敎,不勝惶恐之至。且之芳旣無官守,乃是白身,依例令攸司,囚禁治罪,何如?傳曰,允。
以江華留守元斗杓狀啓,具元悌家舍雜物屬公事粘目,傳曰,未承服之前,籍沒家産,法例耶事,傳敎矣。義禁府啓曰,當初伏見元斗杓狀啓,歷數具元悌家舍雜物貪婪之狀,而其結末云,滿贓旣露,令禁府依法定罪云,臣等有司也。所當按法治罪,故至請更加嚴刑而已。至於家舍·田畓·奴婢等物處置,自有該掌云者,當令該曹,覆啓處置之意也。且具元悌罪惡,雖極狼藉,未承服之前,先爲籍沒,非但法典所無,必有後弊。今承聖敎,極爲允當,元斗杓狀啓中籍沒一款,姑爲停止,以待承服後擧行之意,行移,何如?傳曰,依啓。元斗杓推考。以上義禁府謄錄
義禁府啓目。答曰,依允。李時榮乙良,除刑推照律。
府啓。答曰,旣已推考,勿爲煩論。以上內下記草
上在昌慶宮。停常參·經筵。
右議政金自點,長陵奉審事出去。內下日記
藥房都提調左議政臣沈器遠,提調戶曹判書臣李溟,副提調都承旨臣金堉啓曰,夜來伏未審,聖候調攝,若何?煩熱寒縮不汗諸症,加減,如何?進藥之後,未有和解之效乎?水剌·寢睡之節,亦如何?臣等不勝憂悶之至,敢此問安。答曰,時無加減,傳敎,昨日受鍼之後,熱勢愈盛。今日勿爲受鍼,言于醫官。
再啓曰,聖候頗有熱盛之候,故臣等慮有燔鍼助熱之患,昨日啓辭中,仰稟退行,則以又爲退行不可,爲敎,不敢再請,仍爲之矣。卽聞醫官之言,以今日停止爲敎,實與諸御醫等所慮,聖敎極爲允當。仍與諸御醫,更爲商確,則劑入湯·膏兩藥,俱是淸熱之良劑,連日勉進宜當云,今日受鍼停止之意,敢啓。答曰,知道。以上內醫院日記
輔德柳景緝,文學李衿,聯名狀啓。大槪,今方秣馬,而八門之上,朝夕吹角者,將至數十餘日,師期遲速,不得探知,而密聞大發軍兵,一枝兵向關內,一枝兵向關外,挾攻設計,皇帝欲爲親行,而前患尙未袪根之故。諸王方爭其不可行,論議時未歸一云,若早晩,帝決西行,則世子恐難免蹈危之行云云,八月初六日成貼。
宣川防禦使閔應騫狀啓,未辨船前後九隻,獐子島等現形事,備邊司啓,獐子島·車牛島出沒之船,似非我國米鹽之船,而防禦使閔應騫及監·兵使,時無狀達之報,着令具由狀達宜當。一邊整頓舟師,聚集軍兵,列立旗幟,放砲鳴鑼,以示有備之狀,使不得近岸,而防禦使·兵使連續馳報之際,巡察使密密指示,俾無彼此牴牾之患,行會,何如?傳曰,依啓。
四更,月食,陰雨不得看望。
雉首酒果,賜送政院。
司書李正英,秋夕兩殿問安。
備邊司啓曰,玉候違豫,久未平復,而症候輕重,未能以時馳達於東宮,極爲未安,卽見講院狀啓,皇帝將有躬親西犯之計,若然則東宮,恐未免隨行云,當此之時,上候未寧之報,尤不可少緩,宣傳官一人,另差入送,何如?傳曰,事未妥當矣。以上朝報
訓鍊都監啓曰,新除授五衛將劉纘先,以時任千摠,前後出入將官,今至十有餘年,熟諳軍務,頗得軍情,輦下親兵將領之任,得人甚難,衛將改差,仍察千摠之任,何如?傳曰,依啓。以上訓鍊都監謄錄
司憲府粘連啓目。答曰,依允。照律,洪乙良,只罷其職。以上內下記草
上在昌慶宮。停常參·經筵。
月當食,而雲陰不見。內下日記
藥房都提調左議政臣沈器遠,提調戶曹判書臣李溟,副提調都承旨臣金堉啓曰,伏未審,聖候調攝,若何?熱盛之證,經夜後加減,如何?水剌多少,寢睡之節,比前亦如何?劑入湯藥三貼,想已畢進御,而尙無發汗和解之效,則當更爲議藥以進,雨中日氣,甚爲陰寒,臣等尤不勝煎慮,敢此問安,竝爲仰稟。答曰,諸證與昨無異,湯藥二三貼加劑入。以上內醫院日記
府啓,罪人柳之蔓惡逆疊犯罪狀,國人齊憤,非但兩司前後所論,雖以禁府·刑曹推諉之啓,擧皆極陳竭論,而今之歸宿,則不孝之罪,分於嫡子,咀呪之罪,諉於事干棄母越獄,匿弟作變,可駭可愕之罪,則姑舍而不論,看其究意之勢,不過仍在士大夫例囚之中,漸開寬釋之路,而許多論劾辭舌,適爲之蔓變幻之助,天綱人紀,幾何其不泯泯墜盡也?之蔓之薄斂其父,意非偶然,惜數金之出,柳琳以妾代妻,之蔓以幹子當家,使其嫡母,生不免寒餓,死無以葬祭,其嫡子不過一丐兒耳。琳之死,之蔓歸屍其家,欲以斂葬,委責於嫡室,而專據父財,爲自若故,數金買板之資,悍然怒拒而不出者,以此也。父死之謂何,而其時忍爲此事,此與委屍而不葬者,何異哉?三省之鞫,不以及此賊,而更施於何人耶?請卽命三省,以正大辟。答曰,不允。
院啓,柳之蔓嚴鞫處斷,旣蒙允兪,則禁府自當直請鞫問,而推諉大臣,故緩其獄,已極失宜,大臣之意,雖以省鞫爲不當,其本意則以誅殺,爲當然也。自上遽下不公之批,以天理人情言之,則固其然也。禁府旣詳其顚末,則所當具由陳達,以回天聽,而泛請囚禁之芳,有若營護之蔓者,然禁府一擧,而三失竝焉。請當該堂上推考。答曰,不允。政院之職,昵侍咫尺,糾檢百僚,體面甚重,非同僚所可進退也。洪鎬以病呈單,不爲捧入,則宜矣。一邊沮却,一邊啓遞,殊欠僚席相敬之道,請當該承旨推考。答曰,依啓。
領議政沈悅箚子。大槪,收議之際,以不爲三省,而只以依臺諫啓辭,嚴鞫得情,依律處斷,獻議矣。辭不達意,以致物議譁然,亟遞臣職,以謝公議。答曰,省箚具悉卿懇。箚陳之事,浮薄之言,不必介懷,宜勿控辭,安心行公。
平安兵使狀啓,本月十三日,彌串把守將麟山僉使崔應天草報,獅子島居崔應龍及率丁竝四名漢人等,四更量突入,捉去同船七隻,向龍鐵,而獅子島多士,只列立云云。臣進駐定州之間,各處把守防備檢飭次發向事。
右副賓客李昭漢,齎勅入京。以上朝報
海南居生員許頲上疏。入啓。答曰,省疏具悉。深用嘉尙,疏辭當留意而量處焉。
順天居生員金巚上疏。入啓。答曰,省疏具悉。深嘉爲國之誠,所陳箴事,無非嘉言至論,予當服膺而採施焉。以上內下記草
上在昌慶宮。停常參·經筵。
司書李正英,入去瀋陽。內下日記
藥房都提調左議政臣沈器遠,提調戶曹判書臣李溟,右副承旨臣尹絳啓曰,伏未審,聖候調攝,若何?湯藥連日進御,熱盛之症,不汗寒縮之候,尙未有和解減歇之效乎?膏藥亦爲竝進乎?水剌多少,寢睡之節,亦如何?秋霖不開,累日陰寒,臣等尤不勝區區煎慮之至,敢此問安。答曰,時無顯效,膏藥,朝夕各一丸進服矣。
受鍼正時,巳正。入侍提調臣李溟,右副承旨臣尹絳,御醫臣崔得龍,鍼醫臣李馨益·臣朴泰元·臣鄭晅,執鍼臣李馨益。受鍼後生脈散一貼,提調臣李溟監煎,臣朴升馨陪進,都提調臣沈器遠,提調臣李溟,右副承旨臣尹絳問安。答曰,知道。以上內醫院日記
左承旨金尙,左副承旨洪憲,右副承旨尹絳啓曰,頃日前左副承旨洪鎬,以病不仕,仍呈乞解之疏,臣等相議還退矣。至於五六日,終不來仕,則臣等之意,似當有處置,而若請牌招,則其勢又不得來詣,知其不來而請招,殊非待同僚之道,故敢以改差爲請,而蒙允矣。以今觀之,臣等區區爲同僚地者,反爲不敬同席之罪,無非處事昏謬之所致也。都承旨金堉,以起草傳啓之故,獨被推考,臣等終始議處,而晏然倖免?惶恐待罪。傳曰,知道。勿待罪。
府全數啓曰,臣等伏覩領相箚子批答之辭,以浮薄之言,不必介懷爲敎。又見相臣箚辭讞刑之意,大與臣等所論三省之請相左,臣等瞿然之至,請命罷斥。答曰,勿辭退待。
院啓,王府體面甚重,省鞫以下,自當直請,而推諉大臣,已極失當,應死罔赦之賊,尙稽訊鞫,使大憝偃息多日,失刑,甚矣。柳之芳與之蔓,一視請囚,物議譁然,請禁府堂上推考。具元悌之偸竊官穀,罔有紀極,江華留守元斗杓,目見元悌偸竊之實迹。且詢一府民情,其家舍田民,摘發屬公,孰不曰斗杓之善爲處置也。推考之命,曾是不意,請還收推考之命。守令之辭朝者,例於大官及臺臣,投刺告歸,所以尊體面也。高城郡守趙溭,以有識之人,全廢此禮,請命遞差。答曰,不允。
平安兵使狀啓,把守船下海,則漢船退走云云事。以上朝報
備邊司草記。答曰,此事非徒無益,或不無疑訝之理也。以上內下記草
上在昌慶宮。停常參·經筵。
下直,玉江萬戶金應堅。
夜五更,月暈,流星出王良星下,入奎星上,狀如拳,尾長三四尺許,色赤。內下日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?湯·膏兩藥連進,而又爲受鍼,經夜後熱盛之症,不汗寒縮之候,如何?尙無和解減歇之效乎?水剌·寢睡之節,亦如何?劑入湯藥,今日應爲畢進御矣。聖候諸症,如或一樣,則與御醫等,更爲議藥,加劑入宜當。臣等不勝區區煎悶之至,敢此問安,竝爲仰稟。答曰,諸症與昨一樣。
三提調再啓曰,卽與御醫崔得龍等,更爲商議,則劑入湯藥,今日當爲畢進御矣。前藥仍用,或改用他藥事,明日受鍼入侍時,柳後聖·崔得龍等,入診脈候,然後更議定藥宜當,敢啓。答曰,依啓。以上內醫院日記
諫院全數避嫌啓曰,臣等請嚴鞫得情,依律處斷,此亦憲府之議也。雖與憲府,少有詳略之殊,而大意相符,無所異同,則再昨未安之敎。臣等無獨免之理,不可自謂無失,而晏然處置,請命遞斥臣職。答曰,勿辭。以上朝報
傳曰,今下弓矢,玉江萬戶金應堅給送。
備邊司草記。答曰,依啓。輸運有弊,量減以送。龍將單求請事
兵曹啓目粘連。答曰,李華岳等陞敍,閑良六品職除授,似當參酌施行。
兵曹粘連啓目。答曰,其才極妙,且不可失信,依前定奪施行。咸鏡道試才時三發貫三中者以上內下記草
訓鍊都監啓曰,來十九日操鍊日次,而大將方在被論之中,不得爲之之意,敢啓。傳曰,知道。以上訓局謄錄
上在昌慶宮。停常參·經筵。
夜三更四更,月入畢星。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?熱盛之候,不汗寒縮等症,加減,如何?水剌·寢睡之節,亦如何?臣等不勝憂悶之至,敢此問安。答曰,一樣。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣柳後聖·臣李馨益·臣朴泰元·臣鄭晅,執鍼臣李馨〈益〉,診候臣柳後聖。受鍼後生脈散一貼,提調臣李溟監煎,臣朴升馨陪進,都提調臣沈器遠,提調臣李溟,副提調臣金堉問安。答曰,知道。
三提調再啓曰,臣等卽與入診醫官等,更爲商議,則寒縮之症,似有和解之漸,前用湯藥,依前加入,三貼加進御宜當云。且朝者下敎下血之症,亦因熱候而發,右藥涼血,地黃湯·小柴胡湯合劑,則治法亦不外於此云,三貼卽爲劑入之意,敢啓。答曰,依啓。加入柴胡四物湯三貼,提調臣李溟,監劑掌務官臣崔有後陪進。以上內醫院日記
弘文館典翰趙錫胤,應敎金益熙,副應敎李行遇,校理金始蕃,副校理趙珩,副修撰申翊全·李䅘等箚子,兩司竝引嫌而退。人之所以爲人者,以其有倫紀也,國之所以爲國者,以其有王法也。倫紀不明於下,王法不行於上,則人不爲人,國不爲國,而亂亡之禍,可立而待,豈不大可懼哉?今者柳之蔓之罪,卽倫紀之賊,而王法之斷,不可容貸者也。省鞫按法,不容一日少緩,而大臣之議,聖上之批,皆出於群情之外,臺閣之臣,安得不極陳竭論,期於捄正也哉?近年以來,敎化陵夷,風俗大壞,綱常莫大之變,史不絶書,此正吾君吾相,瞿然自省處,而乃反容貸賊子,使之偃息於覆載之間,臣等竊恐天常人紀,一朝掃地也。兩司秉法之論,深得言事之體,明倫紀立王法之責,誠不偶然,不可以其時情外之敎遽爾辭退。請大司憲李植,執義鄭泰齊,掌令金元立·李尙逸,持平李後山·李梓,正言任翰伯,大司諫李楘,司諫金壽翼,獻納李以存,正言成楚客,竝命出仕。答曰,依啓。
右議政金自點箚子。之蔓之罪,公議憤激,臣之嫉惡,豈後於人哉?及乎收議之際,考諸法律,妄陳所見,物議之譁然,固所難免,亟遞臣職,以安愚分事。入啓。答曰,省箚具悉卿懇。卿無所失,勿爲控辭,安心行公。
府啓,康津爲邑,介於兩營之間,當濟州孔道,物衆事繁,素稱難治,新除縣監金尙賓,性劣才短,曾經郡縣,皆以不治見劾,請遞差。答曰,依啓。前啓不允。
院前啓。答曰,不允。趙溭推考。以上朝報
兵曹粘連啓目。答曰,前例相考,施賞爲乎矣,李三惕乙良,追贈。以上內下記草
上在昌慶宮。停常參·經筵。
夜四更五更,月暈。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?昨日劑入之藥,亦爲進御乎?和解之漸,熱盛之候,經夜後加減,如何?下血之症,更無發見之候耶?臣等不勝憂慮之至,敢此問安。答曰,證候與昨無異,湯藥已爲進服,且下血之症,昨夕不發矣。以上內醫院日記
府啓,國之機事,不出朝報,此古今有國家者所愼重者也。近來不出朝報之事,例作別軸,付之史官,以爲修正日記之地,而今則所謂一帙,視爲奇特文字,一院傳觀,諸史爭書,頃有兩司祕密之啓,書於外方朝報,人多見者,臣等捉聞二三吏輩,則槪由政院,初不深藏別軸所致也。又聞掖庭出納之輩,多有傳寫祕啓者,而喉舌之臣,不爲機禁,國家之事,極爲寒心。請當該承旨,從重推考,注書罷職。答曰,依啓。以上朝報
備邊司粘連啓目。答曰,依允。李江等四名乙良,竝爲定配。
府啓。答曰,依啓。典獄主簿李時榮刑推,兼引儀鄭守一汰去事三省推鞫事,不允。
院啓。答曰,不允。江華留守元斗杓推考事
戶曹草記。答曰,此人處先爲入送,似未妥當矣。龍將求請銀杏事以上內下記草
上在昌慶宮。停常參·經筵。
夜一更,白雲一道如氣,起自坤方,直指艮方,長竟天,廣二尺許,移時乃滅。四五更,月暈。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,夜來伏未審,聖候調攝,若何?下血之症,更無發見之候乎?聖候旣有和解之漸,而湯藥亦爲連進,今則諸症加減,未知如何。臣等不勝悶鬱之至,敢此問安。答曰,熱勢稍似減歇,下血之症,不爲更發矣。
差備招掌務官。傳曰,房舍狹窄,今後柳後聖·朴泰元,使之相替入侍。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣柳後聖·臣李馨益·臣鄭晅,執鍼臣李馨益。受鍼後生脈散一貼,提調臣李溟監煮,臣鄭瑂陪進,都提調臣沈器遠,提調臣李溟,副提調臣金堉問安。答曰,知道。以上內醫院日記
備邊司草記。答曰,此非龍將處所給,則生梨·栢子,何以疊送耶?以上內下記草
上在昌慶宮。停常參·經筵。
日沒後,赤雲如火,蔽天良久乃滅。夜五更,月暈。
藥房都提調左議政臣沈器遠,提調戶曹判書臣李溟,副提調都承旨臣金堉啓曰,伏未審,聖候調攝,若何?昨承熱勢減歇之敎,誠爲喜幸,經夜之後,加減復如何?水剌厭進,與前無異乎?且湯藥昨日已爲畢進御矣。諸御醫皆言此藥,以淸熱和解爲主,聖候尙未見全效,則二三貼,又爲加進宜當云。臣等不勝憂悶之至,敢此問安,竝爲仰稟。答曰,依啓。證候與昨無異。以上內醫院日記
傳曰,今下弓矢,柔遠僉使鄭乙生給送。以上內下記草
同副承旨林堜入來。
宣川防禦使閔應騫狀啓,漢船一隻九名及被奪糧船一隻,竝捕事。以上朝報
承文院官員,以都提調意啓曰,本院副提調只二員,而韓興一江原監司除授,其代以行司直蔡裕後啓下,使之察任,何如?傳曰,允。承文院謄錄
上在昌慶宮。停常參·經筵。
辰時,日暈,日沒後,赤雲如火,蔽天良久乃滅。夜五更,流星出芻藁星下,入南方天際,狀如拳,尾長五六尺許,色白。五更,月暈。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?經夜後諸症加減,如何,水剌厭進,亦與前無異耶?臣等不勝憂慮之至,敢此問安。答曰,時無日漸差減。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣李馨益·朴泰元·鄭晅,執鍼臣李馨益。受鍼後生脈散一貼,提調臣李溟監煎,臣南應琛陪進,都提調臣沈器遠,提調臣李溟,副提調臣金堉問安。答曰,知道。以上內醫院日記
平安監司具鳳瑞狀啓,獅子島棄置一名,蒼黃間所聽崔判官一款,閔應騫亦爲擧論於狀達,近於無謀事。
閔應騫狀啓,所捉漢船中藏置之物,不過若干衣服與微細不關之物而已。切無貨物,明是偵探之船,票文一張,私書二張,亦爲搜覓於漢人囊橐中,見此票文之意,似非曾前往來之比,前頭之事,極爲可慮,票文元本,侍講院入送,謄書上送備局事。
府前啓,柳之蔓省鞫事。答曰,大臣議得,皆非無據之說,依例爲之,勿復煩論。
院前啓,元斗杓推考還收事。答曰,臺官執法而已。律外之事,不近之例,非所當論也。
答輔養官金集疏曰,省疏具悉。爾經明行修,實合此任,宜勿控辭,速爲上來,以副予意。以上朝報
工曹啓曰,自前關內大小營繕之時,各色工匠料布之外,例給朔布二疋矣。今此造成,亦是關內之役,而募軍則依前例給布三疋,工匠則只給一疋,役苦匠人,呼冤不已,目前所見,誠如渠等所訴。曾以此意,屢次移文兵曹,而終不加給,不得不煩稟,令該曹始役相考,依例加給,何如?傳曰,依啓。以上兵曹等錄
答領議政沈悅箚曰,省箚具悉。予意已諭,卿其勿爲固辭。
答左參贊李德泂箚曰,省箚具悉卿懇。箚陳之事,情外之說,不必相較,勿爲控辭,安心察職。以上內下記草
上在昌慶宮。停常參·經筵。
巳時午時,日暈。夜二更,流星出五車星下,入北斗星上,狀如鉢,尾長五六尺許,色赤。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?經夜後,聖候尙無減歇漸進之候乎?水剌·寢睡之節,亦如何?劑入湯藥,今日當爲畢進御,今日入侍診候後,更爲議藥宜當,中脘受鍼事,昨日已爲定奪,明日停燔,而只受中脘,似爲宜當,諸御醫之意,皆如此,臣等不勝憂悶之至,敢此問安。答曰,依啓。諸症頗似漸減。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣柳後聖·李馨益·鄭晅,執鍼臣李馨益。受鍼後生脈散一貼,提調臣李溟監煎,臣南應琛陪進,都提調臣沈器遠,提調臣李溟,副提調臣金堉問安。答曰,知道。
三提調再啓曰,卽與入診醫官柳後聖·崔得龍等商確,則聖候熱勢,雖似減歇,而脈候未能復常,餘熱尙在,畢竟收效,不外於柴胡四物湯,更無改議加減之事。依前加入二三貼,加進御宜當云,以此劑入之意,敢啓。答曰,依啓。進御加入柴胡四物湯三貼,提調臣李溟,監劑掌務官臣崔有後陪進。以上內醫院日記
工曹啓曰,臣等伏見兵曹啓下移關辭意,不覺瞿然惶恐之至,豈可偏聽匠人欺誣之訴,率爾煩稟哉?兵曹啓目,有曰,癸酉年文籍,已失於丙子之亂,無憑詳考,招致其時都廳書吏問之,則戶曹料米九斗,兵曹步木一疋,逐朔上下,至有賞布之時,則都廳庫上木上下云云。臣等非徒信匠役輩所言,輕爲入啓。當初次知中使羅嶪,卽癸酉年修理所終始次知中使也。工匠等料米之外,給布二疋,分明記憶云,而又招其時都廳書吏高泰壽問之,則答稱其時步木一疋,自都監添給木一疋,竝二疋分給之外,亦有賞格木,時時優數題給云云。那時不爲外方收布,則未知添給之木,出於何處?都廳庫上之木,亦出於何處乎?兵曹之所問者高泰壽也。本曹之所問者亦高泰壽也。泰壽前後之言同不同,不必相較也。匠役之加給與否,初甚不關,而該曹旣稱偏聽欺誣云,臣等豈敢晏然而已乎?其間曲折,不過如是,惶恐敢啓。傳曰,知道。問于其時郞廳,則可以詳知也。
又啓曰,以本曹草記,工匠給布之數,問于其時郞廳,則可以詳知也事,傳敎矣。癸酉年修理時,郞廳柳·柳德昌·呂焯三人見差,柳德昌·呂焯在外,只柳在京,往問之則料米外,給布二疋,分明記憶,而所謂庫上木,則不知自何處取來云矣,敢啓。傳曰,然則依前題給,而一疋則以餘丁木給之,可也。以上兵曹謄錄
府啓,柳之蔓省鞫事。答曰,毋煩。
院啓,元斗杓推考還收事。答曰,已諭。
判決事李民寏上疏。入啓。答曰,省疏具悉爾懇,爾其勿辭,從速上來,以副予意。
兵曹粘連啓目。答曰,陞敍爲乎矣,出身乙良,六品遷轉。以上內下記草
上在昌慶宮。停常參·經筵。
下直,江原監司韓興一。
自巳時至申時,日暈。夜五更,流星出〈?〉星下,入東方天際,狀如拳,尾長三四尺許,色白。
通信使六月十八日,在倭京成貼狀啓,臣等一行,同月十四日,得達倭京,留住五日,二十日將爲發向前路,而自對馬島,至倭京數千餘里,大小郡邑接待之事,少無歇後,且此地經夏,點雨不下云云事。以上內下日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審聖候,調攝,若何?諸症減歇之候,經夜後更加漸進乎?水剌進御多少,如何?乾飯亦爲進御乎?寢睡之節,比前,如何?臣等不勝憂慮之至,敢此問安。答曰,與昨無異,乾飯夕時進食矣。以上內醫院日記
有政。右承旨洪憲,左副承旨洪鎬。
府啓。答曰,令禁府嚴鞫處置,勿循謬規宜矣。
御營廳啓曰,本廳草記,今冬先運立番軍兵,來十月初十日,當爲逢點,而依上年例,五百名徵召乎?敢稟。傳曰,量宜加徵事,傳敎矣。丁丑·戊寅年,則先後運各八百名,己卯年則先後運各一千一百名,庚辰年則先運八百名,後運六百名立番矣。以何年六番之數徵召乎?敢稟。傳曰,依庚辰年例徵召。以上朝報
兵曹啓曰,義州農軍,全羅道四百名,今年正月入送,來十一月當爲限盡,交替之軍,及今知委,趁期入送,而調軍遠戍之擧,正當嚴冬,則徵發重難。若値方農,則資送亦多有弊,依全羅道農軍例,明年正月間入送,似爲便當,而事係重大,令備邊司定奪,何如?傳曰,允。以上兵曹謄錄
兵曹粘連啓目。答曰,限今年仍任爲乎矣,嘉山郡守李輔臣,博川郡守李大根事鐵山府使金生麗乙良,限明年仍任。
院啓,元斗杓推考還收事。答曰,勿爲强煩。
左參贊李德泂箚子。入啓。答曰,省箚具悉卿懇。卿其勿爲固辭,安心行公。
藥房草記。答曰,此數數多,令備局一體酌定。
禁府粘連啓目。答曰,姑停刑推,前留守許徽緘答內辭緣,相考處置。權處中事以上內下記草
吏批,以洪鎬爲承旨,李雲栽爲長淵府使,姜瑜爲康津縣監,崔濯爲竹山府使,沈大孚爲晉州牧使,許中岦爲巨濟縣令。
上在昌慶宮。停常參·經筵。
初昏,流星出北方淡雲中,入天際,狀如鉢,尾長三四尺,色白。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?諸症漸減之候,水剌·寢睡之節,比昨如何?且今番玉候未寧之後,受鍼葉燔,竝計多至十六度,葉燔雖殊,其用穴則一也,不可謂兩件之治也。鍼家雖有補瀉之法,古方亦云,鍼有瀉無補。又曰,刺之毫芒,瀉如車輪,蓋鍼有一時劫病之功,而不可以彌月連受以致眞氣之損泄也。況此燔法,歷世罕用之術,當初事有不得已者。臣等之意,受鍼姑爲停止,益加調養靜攝,則熱勢自當退聽,而諸症亦隨而減歇。其根柢之所在,則不可專攻急治,與諸御醫等,更爲從容商確,出入諸方,參考古今,以定對證之良劑,不以時月爲期,而久久勉進,以爲積功袪根之地,似爲宜當。諸御醫所見皆如此,臣等煎慮惶恐之至,敢此問安,竝爲仰稟。答曰,諸證頗似漸減,燔鍼今若停止,則不無功虧一簣也。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣朴泰元·李馨益·鄭晅,執鍼臣李馨益。受鍼後生脈散一貼,提調臣李溟監煎,臣宋擎日陪進,都提調臣沈器遠,提調臣李溟,副提調臣金堉問安。答曰,知道。以上內醫院日記
慶尙監司林墰上疏。入啓。答曰,省疏具悉卿懇。卿其勿爲控辭,調理察職。內下記草
上在昌慶宮。停常參·經筵。
初昏,蒼白氣起自箕星上,直指艮方天中,長十餘丈,廣尺許,良久乃滅。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?諸證減歇之候,更加漸進乎?水剌·寢睡之節,亦有間於前日乎?臣等不勝憂慮之至,敢此問安。答曰,與昨無異。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣柳後聖·李馨益,執鍼臣鄭晅。受鍼後生脈散一貼,提調臣李冥監煎,臣宋擎日陪進,都提調臣沈器遠,提調臣李溟,副提調臣金堉問安。答曰,知道。以上內醫院日記
左副承旨洪鎬辭職上疏。入啓。答曰,省疏具悉。同僚之請遞,旣是所願,亦非薄待,則別無可恥之事,宜勿控辭,從速察職。以上朝報
兵曹粘連啓目。答曰,依允。許彭祿到任未久,今姑分揀。以上內記草
上在昌慶宮。停常參·經筵。
夜三更,黑雲一道如氣,起自西方,直指東方,長竟天,廣五六丈許,移時乃滅。五更,有霧氣。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?經夜後諸症減歇,未有加進之候乎?水剌厭進,比前亦如何?前入湯藥,昨已畢進御矣。今當連續劑入,而伏聞入診醫官之言,證候大勢,雖似減歇,而以脈度觀之,則餘熱尙盛,柴胡四物湯連進,已至十五服,而猶未得收其全效。雖緣重感彌留之所致,而亦不無藥力未盡之慮,今日更爲議藥,或仍或改,十分商確定奪後,劑進宜當云。臣等不勝憂悶之至,敢此問安,竝爲仰稟。答曰,依啓。諸證與昨無異。
三提調再啓曰,臣等卽與諸御醫崔得龍·柳後聖等,更爲商確議藥,則就前用柴胡四物湯元材,柴胡減五分,加入石膏減一錢,去乾葛二三貼,加進御宜當云,以此劑入之意,敢啓。答曰,依啓。以上內醫院日記
院啓,官爵陞遷,自有法例,該曹不敢任意越授,此乃金石之典也。晉州牧使沈大孚,纔遞正郞,遽授三品之職,揆之政體,已爲未安,況銓郞遷動,已有常規。其陞出之際,必從一時公議而爲之。頃者朴宗阜之外補,物議深以爲未妥,以其時臺諫,不爲論列,至今非之。常典不可壞,規例不可違,晉州牧使沈大孚,請命改正。答曰,旣已除授,不必改正。
答備局啓辭曰,如此重任,似不可拘於體面,輕易改易,勿爲遞差,副使極擇差出。
義禁府啓曰,柳之蔓刑推,不爲承服,加刑,何如?傳曰,允。以上朝報
兵曹草記。答曰,知道。邊一中,中用劍入格者,亦爲給賞,可也。精抄軍試才事
刑曹粘連啓目。答曰,司僕主牧官,亦爲推考處置。以上內下記草
上在昌慶宮。停常參·經筵。
自昧爽至辰時,沈霧。申時,日暈。夜四更,流星出閣道星上,入王良星下,狀如鉢,尾長四五尺許,色赤。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候若何?經夜後諸症減歇,尙未有加進之候乎?水剌厭進,比前如何?昨日改入湯藥,亦爲進御乎?臣等不勝憂悶之至,敢此問安。答曰,自昨日頗有顯效,湯藥已爲進服。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣李馨益·朴泰元·鄭晅,執鍼臣李馨益。受鍼後生脈散一貼,提調臣李溟監煎,臣朴升馨陪進,都提調沈器遠,提調李溟,副提調金堉問安。答曰,知道。以上內醫院日記
平安兵使狀啓,漢船尙留獐子島·車牛島等處,夜則明火相應事。
夜四更,流星入王良〈星〉,天下有兵起,馬多死,津梁不通。陳卓曰,天下兵悉起,白車出。
掌令李尙逸啓曰,今見諫院啓辭,以朴宗阜外補時,不爲論列,顯斥其時臺官,臺官臣其一也。未卽論啓之失,臣實難免,請命遞斥臣職。
持平李後山啓曰,銓曹郞官,乃一時極望,其陞出之際,自有常規,該曹亦不得任意爲之,頃者,朴宗阜旣無求養之事,且無外補之端,而遽爾除拜,出於規外,政體顚倒,莫此爲甚,臣於是時,忝在本職,而未卽論列,至被諫院之斥,臣何敢晏然仍冒?請命遞斥臣職。
執義鄭泰齊啓曰,朴宗阜之補外,臣以其時郞官,相議擧擬,則違例遷動之失,在所難免,決不可處置同僚,請遞臣職。答曰,勿辭,退待物論。以上朝報
院啓,沈大孚改正事。答曰,已諭。內下記草
上在昌慶宮。停常參·經筵。
卯時,日暈兩珥,暈上有背,色內赤外靑。自巳時至申時,日暈。夜四更,流星出胃星上,入西方天際,狀如鉢,尾長五六尺許,色赤。五更,下霜。內日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審,聖候調攝,若何?昨承頗有顯效之敎,不勝喜幸之至,經夜後復有加進之候乎?水剌厭進,亦有異乎。且聞入侍醫官之言,以近有脹候,腹內堅硬,爲敎,今則此症,如何?臣等無任區區仰慮,敢此問安。答曰,日漸向差,脹症與昨一樣。
受鍼正時,巳正。入侍提調臣李溟,副提調臣金堉,御醫臣崔得龍,鍼醫臣李馨益·柳後聖·鄭晅,執鍼臣李馨益。受鍼後生脈散一貼,提調臣李溟監煎,臣朴升馨陪進,三提調問安。答曰,知道。以上內醫院日記
府啓,竝引嫌而退,朴宗阜身有重病,銓郞之除,隨輒辭㴲,使郞位多曠,以交遞之例,陞出外郡,乃出於一時變通之意也。雖物議未洽,其時銓政,自有,所以臺論之不發,亦以此也。但今者諫院,方論沈大孚補外之失,而在臺之臣,顯被譏斥,有此煩避,勢難在職,請李尙逸·李後山·鄭泰齊,竝命遞差。答曰,別無所失,勿爲遞差。以上朝報
院前啓。答曰,不允。以上內下記草郞廳李重彬校正。日記郞廳金弘澤書。
上在昌慶宮。停常參·經筵。
夜五更,流星出東井星上,入參星下,狀如拳,尾長三四尺許,色赤。
藥房都提調左議政臣沈器遠,副提調行都承旨臣金堉啓曰,伏未審,聖候調攝,若何?昨承日漸向差之敎,尤不勝喜幸之至,經夜後,其庶幾進於平復之境耶?腹內堅硬之候,今則如何?臣等無任仰慮,敢此問安。答曰,與昨一樣。以上內醫院日記
執義鄭泰齊,掌令李尙逸,持平李後山再避,同副承旨林堜啓曰,傳曰,臺官不得再避,乃是近規,政院何以無端捧入耶?傳敎矣。鄭泰齊等,當初來避,則爲朴宗阜事也。今日之避,爲旣已被斥於公議,雖有勿遞之命,不可更爲行公之事也。與一辭再避不同,且多官來避,臺諫體面亦重,故不得已捧入,致勤聖敎,不勝惶恐。傳曰,知道。當該承旨推考。
大司憲李植,掌令金元立,持平李梓避嫌。大槪,處置乖當事。答曰,勿辭。
戶曹啓曰,頃者,政院啓辭,典獄守直人十二名加定,令戶兵曹料布題給事,捧承傳矣。臣曹則戊寅年算員等,所減者十六名,固無可減者,然政院啓辭如是,所當擧行,而旣令戶兵曹分給料布,則當半分給,而一體施行之意,敢啓。答曰,知道。
夜三鼓入來陪從文學李袗狀啓,八月初八日,皇帝迎壻設宴,世子及大君入參,終夕而罷。初九日夜,皇帝暴崩,世子及大君,卽爲詣闕。平明鄭譯,傳禮部言曰,變服節目,依本朝之例爲之,而欲服者服之,不欲服者不服,世子變着素服,從臣上下員役,亦皆素服。日午時世子入內庭,日沒後,入棺殯於殿中,侍衛如生時,諸王以下無貴賤,簟笠之上,盡袪紅絲蓋,皆着素帶,是夜世子·大君,經過內庭,而不得出。十三日世子·大君,三時參祭,十四日參朝夕祭,喪出以來,盛作佛事,諸王及秩高者之夫之等,皆入殯殿,列立而哭,循環相替。七日之後,則作佛會哭之擧停止。自十五日至十九日,世子·大君,往參朝祭而還。二十日以後,不爲參祭,二十三日有定斂大會之擧,世子·大君,曉頭進參。二十五日,遣官告廟,二十六日,朝新皇帝卽位受賀,世子·大君,往參賀班,陪從諸臣,亦皆隨參。
十四日諸王,皆會於大衙門,大王發言曰,虎口,帝之長子,當承大統云。則虎口曰,福小德薄,非所堪當,固辭退去,定策之議,未及歸一。帝之手下將領之輩,佩劍而前曰,吾屬,食於帝,衣於帝,養育之恩,與天同大,若不立帝之子,則寧死從帝於地下而已。大王曰,吾以帝兄,常時朝政,老不預知,何可參於此論乎?卽起去,八王亦隨而出,十王,默無一言。九王應之曰,汝等之言是矣,虎口王,旣讓退出,無繼統之意,當立帝之第三子,而年歲幼稚,八高山軍兵,吾與右眞王,分掌其半,左右輔政,年長之後,當爲歸政,誓天而罷,所謂第三子,年今六歲云。俊王及小退,密言於大王曰,今立稚兒,國事可知,不可不速爲處置云,則大王曰,旣立誓天,何出此言,更生他意?往問於九王,則亦牢拒,又往十王家要見,則十王曰,此非相訪之時,終始不見,復問於大王,則大王曰,何爲再發妄言?禍必立至,任汝所爲,旋卽發告。九王曰,吾亦聞知云,而十六日夕,捉致俊王·少退於衙門,露體綁縛,竝其俊王母及少退妻,皆縊殺之。要退子俊王弟一人,旣縛而旋釋,黨與皆不治,俊王財産軍兵,沒入大王,少退財産軍兵,沒入九王,少退·俊王,卽大王之子與孫也。刑政除拜大小國事,九王專掌之,出兵等事,皆屬右眞王。八王則心非其立功,退去之後,稱病不出,帝之喪次,一不往來云。小退籍沒之財,九王皆不入己,散給率下軍人,馬八百匹,分與將官等,范文程以下漢人三百名,移送於皇帝,高山其餘軍卒三千三百名自領云。虎口曰,俊王兩弟皆幼,無所依歸,骨肉不可棄也,率去養育。二十二日,九王送人於八王曰,雖有病患,皇帝喪事,久不來參,揆以事理,殊甚不當。且形迹異常,不可一向退伏,明日定斂大會,强疾來參爲可云,則八王引入於臥內曰,病勢危重,不得運動,若不至此,豈有引入不出之理乎云。翌朝定斂之會,八王扶病來參云,勅使於思介博氏,副使右侍郞割送可,各率家丁二名,淸譯李㗡石八月二十六日,瀋陽發行云。以上朝報
政院啓曰,今此皇帝崩逝之報,猝至,博氏之行遲速,問于狀啓陪持義州將官,則去二十九日戌時間,當渡灣云云。以晝夜兼行計程,則其行一兩日內,似當入來,設或差遲,不過半日耳。凡百擧哀變服節次及勅行接待等事,萬分緊急,似當及今夜,分付諸各該司擧行矣。備局及戶禮等各司,卽刻來會開坐,議啓之意,急急分付,何如?傳曰,依啓。以上迎接都監謄錄
左議政沈器遠箚子。入啓。答曰,省箚具悉卿懇。箚陳之事,六卿之任,亦有兼帶之時,不必太拘於體面也。
工曹草記。答曰,戶曹所在銅蠟鐵取用。
備邊司草記。答曰,至今不送,殊極稽緩,速爲收合以送。以上內下記草
上在昌慶宮。停常參·經筵。
日沒後,赤雲一道如氣,起自天中,直指艮方,長七八尺,廣數尺,移時乃滅。四更,流星出參星下,入巽方天際,狀如拳,尾長二三尺許,色白。內日記
藥房都提調左議政臣沈器遠,副提調行都承旨臣金堉啓曰,伏未審,聖候調攝,若何?夜間瀋報猝至,玉體驚動,調攝不安之節,想必有倍。臣等不勝區區憂慮之至,今日受鍼,似當停止,敢此問安。答曰,一樣,今日不爲受鍼事,言于掌務官。以上內醫院日記
午時,自上擧哀,百官·堂上以上,烏紗帽·黑角帶,無則黑笠·白天翼·黑帶,會哭於明政院庭。
獻納李以存,司諫金壽翼,正言任翰伯·成楚客避嫌前啓闕啓,且緣喝道潰散等事。答曰,勿辭。
右副承旨尹絳啓曰,以正言成楚客避嫌,傳曰,以喝道潰散引避,其有前例耶事,傳敎矣。喝道潰散,曾所未聞,城上所則旣已闕啓,所當引嫌。至於多官之避,則該房承旨,其於捧入之際,初有持難之意,而成楚客,亦有闕啓之語,故相議入啓矣。傳曰,知道。喝道去就,亦可謂重矣。
備邊司啓曰,皇帝暴崩,勅使猝至,遠處迎慰使,雖未及發送,開城府·碧蹄等處,急急差送事,開城府迎慰使崔來吉,承旨洪憲,中路問安,假承旨蔡裕後,遠接使李行遠,碧蹄迎慰使右議政金自點,都承旨金堉,迎慰使李景憲,問禮官趙珩,館伴李景曾差下。
戶曹啓曰,本曹所儲白綿紙·白紙竝一萬卷,丹木三百斤,槐花則諸處收合,隨其所得,不須待李馨長持價入來,而明日內發送,以聞訃卽日發送,而未準之數,繼而入送之意,措辭先送宜當。傳曰,允。
禮曹啓曰,皇帝訃音猝至,卽日擧哀,第四日成服等節次,當依五禮儀儀註磨鍊入啓,而自上方在調攝之中,決不可觸冒風寒,出臨外庭,自內行禮宜當。傳曰,知道。
禮曹啓曰,五禮儀擧臨儀,自成服,每朝有擧臨之儀,自上決不可每朝勞動,權停其禮,只百官來會如儀宜當。傳曰,禮不可廢,依今日例,自內爲之,宜矣。以上朝報
迎接都監啓曰,皇帝暴崩,勅使猝至,前頭接待之事,極爲可慮,勅使接待等事,令各該司,依例擧行宜當,敢啓。答曰,依啓。
備邊司啓曰,皇帝之喪,出於不意,前頭必多議禮之事,此時禮曹判書,不可遠去。且館伴當爲差出,而除老病人外,可合者絶無。李景曾自前熟諳接待淸人之事,應接之任,無出其右。聖節使則似當減去,冬至使則他人猶可爲之。李景曾冬至使改差,館伴差下,使之察任,何如?答曰,依啓。
又啓曰,勅使遠接使,該曹與臣等相議,以李行遠入啓矣。今承聖批,此人嗜酒,似不合於此任也事,傳敎矣。臣等反覆相議,能爲儐伴者,絶無其人,獨右尹鄭太和可合,而每番勅使之來,必以此人爲伴臣,有若永定者,然彼國亦必怪訝矣。李行遠雖有嗜酒之病,曾與淸人相接,能得其歡心,常時愛酒,此所謂無事飮也。受命應接之時,豈有縱飮失誤之理乎?以此人仍爲差送似當,惶恐敢啓。答曰,知道。
禮曹啓曰,近來博氏之行,各宴時大臣·宰臣竝參,碧蹄別遣承旨,今此博氏時,碧蹄迎慰及下馬,翌日上馬等宴,依例大臣竝參,而入京後逐日問安,碧蹄遣承旨等事,亦依近例,令政院擧行,何如?傳曰,知道。
又啓曰,今此博氏之行,出於急遽,所經一路,平安·黃海道。雖不可及,如中路問安使,開城府·碧蹄迎慰使及入京後下馬,翌日上馬宴,宰臣禮單,令該曹·政院,急急磨鍊,差出擧行,何如?傳曰,允。以上迎接都監謄錄
備邊司啓曰,云云事,傳敎矣。今此農軍,只爲耕作而已,則及春以往,未冬而還,使南方不耐寒之人,得見塞上寒凍之患,誠爲得矣。此則不然,名爲農軍,而其實則兼爲義州使喚而設,此實南民難支之弊,至今因循不罷者,誠出於不得已也。前頭交遞之軍,明年正月間入送,而舊軍十一月限盡,則其間使喚之軍,覓得無路,海西之軍,亦不可每每調發,實爲難處,非但此也。正月當到防所,則自本道發程,應在季冬之初,去者來者,俱犯嚴沍之節,雖欲無寒,不可得也。依前定奪,以十朔爲限,而及瓜而代宜當,此意,分付該曹,何如?傳曰,依啓。海西軍兵,亦爲間間入送,俾無農節相違之弊。
又啓曰,云云事,傳敎矣。臣等伏覩聖敎,更爲思量,義州農軍,以十朔定限。故例於十月限盡,其餘二朔,則無責立之軍,若進定交替之期,則數巡之後,當犯農節,以此爲慮,間間調發。海西之軍,以補其缺,則海西之軍,不亦冤乎?兩西民役,有不忍言,膏血已竭,筋力已盡,乃於此際,又補農軍不足之數,則海西之民,萬無堪支之勢矣。爲今之計,莫如定朔數,以十二朔爲準,自明年爲始,正月入防,十二月遞還,則徵發資送之弊,不甚頻煩,而朔數已定,井井不紊,無參差進退之患,亦無侵犯農時之弊矣。自古更代之軍,莫不及瓜而替,載籍所記,可以見矣。今雖加朔,軫替稍疏,而蠲其戶役,厚其資裝,則民亦不冤矣。臣等竊聞義州事情,所謂農軍,兼爲使喚,使喚之役,則雖三百名亦足云。原數四百名內,今減百名,亦似無妨,但舊軍交替之期,當在十月,而防軍入防,在於正月,則其間二朔,無可立之軍,以本道兵營防軍定送,竝與前定一百名,通共使喚,亦似便當。十二朔定限之後,如遇閏朔,則亦以兵營防軍補缺,俾無朔數加減之患,亦當事係變通,伏候睿裁。傳曰,十朔相替,行之已久,猝然加定,恐未妥當也。海西軍兵,亦難調用,則兩朔使喚之人,以兵營防軍,從略定給,如何?
備邊司啓曰,云云事,傳敎矣。臣等非不知加朔之爲過重,而事勢之難,如前所陳,故不得已欲爲變通矣。今承上敎,更爲商量,十朔定限,行之已久,而猝然加定二朔,則民情必爲怨苦。依上敎勿爲加朔,十一月十二月兩朔,則以兵營防軍補缺,而兵營之軍,每年則以兵營防軍入送。明年則以海西軍入送,而農軍元數四百名之代,不必準數充送,冬末兩朔,只以二百名使喚,足以支過,如是定限,間年添防,周而復始,而兵營防軍,曾有一百名,入送義州之事,今後則此一百名外,添以一百名,以準二百名之數,宜當。此意兩西監兵使·義州府尹處,竝以行會,何如?答曰,允。以上武備司謄錄
戶曹啓曰,頃者政院啓辭,典獄守直人十二名加定,令戶兵曹料布,從優磨鍊題給,似不可已。兩曹之不緊書吏以下,雜色之仰料者何限?若以米布之費,有所持難,則損其有餘,而益其不足事啓下,捧承傳矣。臣曹則戊寅年,以廟堂啓辭,裁減時,算員·書吏·庫直·使令輩,所減者十六名,固無有餘之所可減者。然政院啓辭如是,所當擧行,而旣令戶兵曹,分給料布,則當半分給,一體施行之意,敢啓。傳曰,知道事,捧承傳于本曹。以上兵曹謄錄
禮曹啓曰,今此博氏,齎來勅書,明政殿百官迎勅行禮後,彼退見於便殿,接待諸事,令該曹預備以待事,知委,何如?傳曰,允。
又啓曰,進賀拜表,以今月初六日,已爲推擇,明日當爲方物封裹矣。目今事機大變,進賀之行,廟堂必有更爲定奪之擧,明日方物封裹,姑徐,何如?傳曰,允。
上在昌慶宮。停常參·經筵。
夜四更,流星出天廁星上,入南方天際,狀如鉢,尾長五六尺許,色白。五更,流星出五車星下,入參旗星上,狀如鉢,尾長四五尺許,色赤。內日記
藥房都提調左議政臣沈器遠,副提調行都承旨臣金堉啓曰,伏未審夜來,聖候調攝,若何?水剌厭進,腹內堅硬等候,今則如何?玉體驚動,加以擧哀行禮,必有添傷之候,臣等不勝區區之至,受鍼似當仍爲停止,敢此問安,竝爲仰稟。答曰,知道。氣候不如晦間,自去夜又得泄瀉矣。
三提調再啓曰,臣等伏承氣候不如晦間,自去夜又得泄瀉之敎,不勝驚惶煎慮之至,與諸御醫等相議,聖候餘熱未除,泄瀉又作,則似是勞動玉體,復有感冒之候而然也。熱與泄瀉,兩症用藥,溫涼各異,必須詳審症致,然後方可議藥,泄瀉度數,未知幾何。明白更爲下敎後,論定對症之劑,敢此仰稟。答曰,內外多事,無暇議藥,更觀今日症勢議定。以上內醫院日記
大司諫李楘啓曰,臣與沈大孚,曾無一面之雅,而槪聞其人之爲佳士,頃日晉州之出,臣實愛惜,而第念該曹除拜,亦非偶然,只心口相語而已。數日之後,見同僚簡通,則乃改心之論也。臣以謹悉答送,其中擧論臺臣者,此文字間泛然語及,非有意攻斥,而憲府多官,至以此引避,鬧端大起,臣旣參其論,何敢晏然處置?請命遞斥臣職。答曰,別無可避之嫌,今此勅書,兩司長官,不可不迎,卿其勿辭。
禮曹啓曰,傳曰,接見時,自上服色,問于禮曹以啓事,傳敎矣。在前華使接見之時,則雖在本國衰服之中,有所壓尊,故以素服接見矣。今此博氏接見,有異於此,接見在成服之前,則進御素袍,在成服之後,則進御衰服,似當。傳曰,知道。
備邊司啓曰,禮曹啓辭,今此勅行宣勅,出於變怪,無可據謄錄,勅使傳致哀勅後,卽爲引接,則哭臨節次有無,令廟堂議定,何如?答曰,依啓事,傳敎矣。今此博氏,必欲親傳哀勅於御前,則自上初見,不可無擧臨之節,置勅書於牀卓之上,自上當前哀臨,似無不可,若如今春傳勅之例,不爲親傳,則勅使引接時,似不必哭臨。博氏入幕次之後,令譯輩措辭言之曰,勅使先入,則自上有哭臨之節,不可不先入云云,宜當,此意遠接使處,知委,何如?傳曰,依啓。令譯官先言一事,似未妥當矣。
申時,勅使入京,明政殿行禮勅書,奉天承運皇帝詔曰,先帝功德,日隆驟而遐擧,中外臣民,罔不悲哀。凡我藩封,禮宜布告,八月初九日,先帝崩于淸寧宮,雖未遑遺囑,而平日所定喪禮。乃其心思素著,葬祭務從儉約,遵行古制,以日易月,孝服二十七日而除,皇訃所到,王國依制行禮,馳使遠聞,以示同憂之意。
平安兵使狀啓,獐子島漢船,還向西洋,夜無應火事。以上朝報
迎接都監啓曰,近年來官員之避迎接都監郞廳,如避鋒鏑,禮曹郞官之皆爲不仕,良以此也。前正郞金鋿,都監郞廳啓下,而時無職名,令兵曹付軍職,一邊催促行公。且今後如有稱頉謀避郞廳者,一一推治事,捧承傳施行,何如?傳曰,依啓。謀避者拿推。
又啓曰,博氏之行,如是急迫,郞廳六員,各有分掌,軍色兼工房,最爲多事。自前例出兩員,一在館所,一往外處,檢飭諸事矣。兵曹佐郞任重,郞廳差下,使之察任,何如?傳曰,允。
又啓曰,勅使今明當爲入京,依前例公事郞廳一員,令該曹急急差出,何如?傳曰,允。
又啓曰,今春勅使時,修理軍夫馬雇立價,以兵曹步木二十同及京婢·房子價布八同零,用下後,用餘步木還下十同十七疋矣。今則京婢·房子價布,勢未及收捧,兵曹步木十三同,爲先取用之意,敢啓。傳曰,知道。
又啓曰,勅使入館,副使會于上使房,撤去畫屛而坐,敢啓。傳曰,知道。
又啓曰,百官行見官禮之意,令譯官,言于勅使,則勅使言,俺等,則自彼出來,持服已久,百官則纔爲聞訃,方在悲慼之中,不可行禮。且下馬諸宴,皆不當受,竝勿設行,門吹放砲,皆是軍樂,勿爲云,敢啓。傳曰,知道。
又啓曰,傳曰,迎接都監勅使供億等事,無事行之耶事,傳敎矣。今此勅行,急於星火,半日之內,凡事蒼遑,而各邑所掌,僅僅措辦,茶啖飯俸鋪陳諸具,無事設行矣,敢啓。傳曰,知道。以上迎接都監謄錄
政院啓曰,今此博氏之行,疾如星火,必有深意存焉。在我變服節目,不可少忽,延勅使時,內外各處守門作門軍兵,竝依三軍縞素之例,皆着白衣宜當,令兵曹從速擧行,何如?傳曰,依啓。以上訓局謄錄
勅使之行,疾如星火,渡江第三日,不意猝至,諸事未及措辦。上使於思介,副使割送可,率家丁六人,未時直到,明政殿頒勅,百官行禮後,兩博氏奉勅,傳于養和堂。自上北向跪,受勅開覽,而仍爲俯伏哭臨,侍臣皆哭訖,自上行四拜後,與博氏相揖,就溫堗分坐,良久說話而罷,別贈紫的藍廣多繪各一,玳瑁銀粧刀,靑黍皮銀粧刀各一,李旕石,玳瑁銀粧刀一柄給之。以上內下日記
備邊司草記。答曰,依啓。其齎去禮物所到處,使之仍置,以除輸運之弊。
禮曹草記。答曰,龍將亦知七日之限云,過限後則除胸背,以無色黑衣,相接宜矣。以上內下記草
上在昌慶宮。停常參·經筵。
下直,忠淸水使沈之溟。
夜五更,流星出北極星下,入五帝內座星上,狀如拳,尾長二三尺許,色白,內下記草
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審夜來,聖候若何?泄瀉度數疎數,今則如何?山藥作粥,亦已進御乎?聖候以不如晦間爲敎,而又有勞動接應之擧,不安之節,想必有倍,泄瀉之症,亦且彌留,則用藥一時爲急,內外多事,有不暇論,與諸御醫等,議定對劑,劑進宜當。且論藥之際,恐有未盡之事,問症別錄,亦爲書入,伏竢明白下敎矣。臣等不勝區區煎慮之至,敢此問安,竝爲仰稟。答曰,知道。症候已言于醫官,山藥粥昨已進服矣,進御鷸鳥三首,掌務官崔有後陪進。傳曰,鷸鳥今後勿爲入之。傳曰,今日受鍼事,言于醫官,掌務官詣差備,以提調臣李溟,都監察任事進去,今日受鍼時,都提調入侍之意,微稟。答曰,提調退去察任,受鍼時勿爲入參。仍傳曰,受鍼時都提調,亦勿入參,都提調臣沈器遠,待候於差備門外。請司謁微稟曰,受鍼時副提調,獨爲入侍未安,小臣亦入參之意,敢稟。答曰,知道。
受鍼正時巳正。入侍都提調臣沈器遠,副提調臣金堉,御醫臣崔得龍,鍼醫臣李馨益·朴泰元·鄭晅,執鍼臣李馨益。受鍼後生脈散一貼,副提調臣金堉監煎,臣南應琛陪進,都提調沈器遠,副提調金堉問安。答曰,知道。內醫院日記
迎接都監啓曰,譯官等私語,明日成服事,李旕石在傍聞之曰,明日成服,則不可不言於勅使云。卽爲入去,俄而出來言曰,勅使言本國,雖以邊臣狀啓,先俺行聞訃,俺等持哀勅,昨日親傳於御前,當以昨日爲始,計日成服爲當。且俺等出來,專爲欲見本國成服,成服時當詣闕下見之云,臣等使譯官言,凡人遭喪,雖無文書,若聞訃音,卽爲發喪。故初二日見狀啓,君臣上下,卽行擧哀之禮,以初二日計之,則明日當爲成服。且勅使若往闕內,則主客之道,自上當爲接見,而成服之際,行應接之禮,似涉未便。且欲見成服幕次何處爲之云,則勅使言明日成服,大不然,邊臣狀啓,爲重乎?俺等奉勅傳訃,爲重乎?國王違豫鍼灸,俺等所目見,不可勞動相接,俺等亦已料之,愼勿以此爲未安。俺等若不往見成服之擧,回還之後,未知以何辭答之,本國亦以何人爲證乎?定欲往見俺等所坐處,則雖某處當坐矣云。明日成服之意,累次往復,終不回聽,成服退行,勅使詣闕之事,令廟堂定奪,以爲回報之地,何如?傳曰,依啓。
又啓曰,備邊司啓曰,臣等伏見下政院之敎,傳曰,朝見傳語,勅使不欲行見官禮矣。此乃莫重之禮,措辭强請,可也事,下敎矣。臣等之意,亦如此,而以常禮言之,則成服之前,似難行禮,欲於成服之後,具衰服齊進于館門外,强請行禮矣。聖敎及此,極爲允當,明日成服後,行禮之意,令都監措辭請之,何如?傳曰,允事,傳敎矣。臣等,以備局回啓之意,措辭成服後,請行見官禮,則勅使言百官之欲爲行禮,意甚盛也。但俺行只爲傳勅告訃,有何歡意,儼然以常時勅使自處,敢當禮數乎?昨日傳勅時,已見百官行禮,且得引接便殿,此後則只有見成服一節而已。見官禮不可爲之云,累次往復,終不聽從,敢啓。傳曰,知道。成服日更請,宜矣。
又啓曰,卽刻李旕石,以眼疾招醫施鍼,則副使言俺亦有眼疾腰痛,仍使其醫施鍼矣,敢啓。傳曰,知道。
又啓曰,今日別茶啖進排,則勅使言,俺等,以馬上疾馳之故,不能廢食,强食飯飧,而在瀋諸將,尙不近酒食,俺等何敢受此盤排乎?三時飽腹之外,不可更啖他饌,此後則切勿爲之云,不爲受入。臣等以此不過果實薄味,無害於禮法,有靦於接待之意,反覆開諭,則言朝夕例供之外,有此別饌,是與受宴無異。本國小小之語,無不飛入瀋中,俺等若受茶啖,瀋中之人聞之,以爲如何?旣飽之後,受之無益,日後傳播,爲害甚大云,終不受之。明日更欲開諭,而觀其辭意,似爲牢定,敢啓。傳曰,知道。
又啓曰,卽刻勅使,使李旕石,送中使,領來饌一牀于臣等處曰,國王致念俺等,送此珍饌,不勝感激,俺等不可獨受盛賜。故聊此分送云,臣等卽令譯官,辭謝之際,饌牀已到,不得强辭,受而謝之之意,敢啓。傳曰,知道。
又啓曰,臣等卽以欲與相見之意,通于李旕石,則旕石言于博氏而出來,臣等言其行色太忙,接待諸事,不得如情,則答曰,素膳不過如斯,博氏亦以爲無欠云,以聖候未寧,受鍼累朔,憂悶度日之意,言之則昨日玉候,有帶病之色,至於出示鍼痕。博氏等退而爲慮云,彼中事奇,俊王之母,敎其子發言,致有殺戮之禍,新皇帝卽位之後,國內頒赦,犯十罪者皆宥之,林慶業之妻,亦蒙放云。臣等問我國頒赦之擧,如何,則定大年號後,登極使出來,期在不遠,必有擧措云,此行出來雖忙,當留六七日回程。且今番聖節,不可停止,李馨長聞言而來,入來則可知云,臣等以今番白綿紙一萬卷,歲幣所備,推移發送,隨後措備極難之意,言之則當通於博氏,而彼俗喪事,全用紙地彩花等事,唐紙不得用,專賴本國所産,極可爲慮云矣,敢啓。傳曰,知道。以上迎接都監謄錄
吏曹啓曰,備邊司啓辭,自前進香使,例以從二品假銜入送矣。今見文學李袗狀啓,彼中之意,二大君入來爲好云。進香使之行,當在登極使發程之前,令該曹速爲稟旨處置,何如?傳曰,依啓事,傳敎矣。大君進香之行,非該曹所可擅便,何以爲之?傳曰,差送。
備邊司啓曰,伏見哀詔,只告訃而已。別無新皇帝登極之語,淸國凡事,依倣明朝,今此告訃,卽是遼東都司謄書之例也。登極頒詔之使,則必於二十七日服除之後,出來矣。此則係關慶禮,不可不張大其事,令各該曹,預爲料理,俾無臨時窘迫之患,何如?傳曰,允。以上朝報
右議政金自點箚子。入啓。答曰,卿其安心,勿爲待罪。
玉堂箚子。入啓。答曰,依啓。臺諫處置事以上內下記草
上在昌慶宮。停常參·經筵。
夜五更,流星出北斗星下,入艮方天際,狀如拳,尾長二三尺,色白。
藥房都提調左議政臣沈器遠,副提調行都承旨臣金堉啓曰,伏未審夜來,聖候調攝,若何。水刺厭進之候,今則如何?玉體勞動之餘,又爲受鍼,臣等不勝憂慮之至,敢此問安。答曰,與昨無異。受鍼正時,巳正。入侍都提調沈器遠,副提調金堉,御醫臣崔得龍,鍼醫臣柳後聖·李馨益·鄭晅,執鍼臣李馨益。受鍼後生脈散一貼,副提調臣金堉,監煎臣朴升馨陪進,都提調沈器遠,副提調金堉問安。答曰,知道。差備招掌務官。傳曰,進御牛黃膏加劑入。以上內醫院日記
進香使陳慰兼行麟坪大君,副使韓仁及,書狀官沈東龜。
大司憲李植,掌令金元立,持平李梓啓曰,凡規例有正有謬,臺諫之一事再避,謬例也。自下請出者,則命招出仕,自上勿遞者,則却未有命戒,一行一否,事體乖謬,當之者,不過引疾不出而已。如是則一事不得再避者,猶異舊也。請自今令政院,一體請命招出仕。答曰,依啓。以上朝報
備邊司啓曰,迎接都監,因勅使所言,成服退行與否,及成服之日,勅使往見事,令廟堂定奪之意,入啓蒙允矣。凡喪以聞訃日計之,第四日成服,禮也。況此皇帝之喪,初二日聞訃,已爲擧哀,則明日乃是第四日,而彼以傳勅爲重,必欲退行,言雖無據,在我難較曲直,依其所言,退行於初六日,亦似無妨。至於成服時,欲爲來見者,其意在於觀我誠僞,揆以事勢,極涉難便,更令都監,善辭開陳,期於動聽,而如其牢定,終不聽許,則亦須任他所爲而已。令都監別設帳幕於昨日所設之處,以爲勅使入接之所,而一邊令譯官,措辭開諭曰,自上違豫已久,方在鍼藥之中,今日雖有服衰之擧,而至於殿內行禮,不得引接大人,自上極爲未安矣。如是云云,似當,敢啓。答曰,依啓。引接一事,病勢雖重,其於待客之道,似不可廢也。
又啓曰,以本司草記,答曰,依啓。引接一事,病勢雖重,其於待客之道,似不可廢也事,傳敎矣。臣等伏承聖批,欽仰聖上款接客使之盛意,但玉候違豫,久未平復,受鍼至於數十餘度。雖久久靜攝,不觸風寒,猶恐有收效之未易,況纔經頃日引接勞動之擧,又有成服日接見之事,則恐致玉體之添傷。臣等不勝憂慮,勅使亦知其上候不寧,難於接見,不必强疾勞動。如或不得已,必欲應接,則外庭成服,禮畢之後,自上具衰服,引入客使於臥內,暫時相見,兼陳病勢如此,不得與一國臣僚,同庭行禮之意,亦似合宜,惟在聖上量察氣候之如何,裁處幸甚,臣等不勝區區之慮,敢此申啓。答曰,依啓。
政院啓曰,成服後若有自上接見之禮,則禮單贈給與否,令該曹預爲定奪,稟旨施行,何如?傳曰,請宴禮單給之。
迎接都監啓曰,卽刻李旕石,以勅使意言曰,明日詣闕時,前導雜色,竝爲除去,只禁府羅將·大殿別監前行云,敢啓。傳曰,知道。
又啓曰,今日早飯進排,則勅使言,三時盤捧之外,他饌勿爲之意,昨日旣已丁寧分付,何以又爲早飯乎?此後切勿爲之云,反覆開諭,終不受之,敢啓。傳曰,知道。
又啓曰,昨日茶啖,今日早飯,皆爲不受,待客之禮,不勝慙靦之意,百般開諭,而終不聽從。今日茶啖,亦使勿爲,不可勒入,無可奈何。蓋其意則初非不足於接待之際,而牢拒至此,在我之道,不可不再三申勸,宰臣問安之時,仍語及未安之意,未知如何,敢啓。傳曰,允。
政院啓曰,勅使上來時,中路開城府·碧蹄等處,下馬宴·翌日宴禮單,竝未及傳給,速入之意,令都監定奪施行。傳曰,依啓。
迎接都監啓曰,以政院啓辭,勅行上來時,中路開城府·碧蹄等處,下馬宴·翌日宴禮單,竝未及傳給,速入之意,令都監定奪施行,何如?傳曰,依啓事,傳敎矣。入給之意,使譯官百般開諭,終不許入,敢啓。傳曰,更爲開諭入給。
傳曰,勅使引接時,行步席雖撤去,待客之道,不可不鋪,令該司明曉,豫爲鋪陳。
迎接都監啓曰,卽刻李旕石,言柳之蔓及御營軍金奉,錦州同苦人,願爲相見。所謂金奉,未知居在何處,必是遠方之人。柳之蔓則以不孝越獄咀呪之罪,方囚禁府而受刑,決不可見云,則旕石便卽發怒曰,鄭譯之言,則必不如是搪塞也。柳之蔓不但欲見,而切有所言之事,且柳兵使大有功於本國,以何故將殺其子乎?柳兵使入瀋宴享時,今來上博氏親執杯盤,傳授馬匹之人也。欲爲相見,此意啓辭云。臣等言我國法例,大辟之人,不得出獄,如此法外之事,都監官員,雖得重罪於勅使,決不可上達天聽云,則益爲咆哮曰,如是稱頉,而此事終不但已,明日問安中,使必來當言中使云。槪觀其意,似非偶然,求見,必有所以於其間,而上博氏之欲見眞的,亦不得詳知矣,敢啓。傳曰,知道。如或更言,據理牢塞。
政院啓曰,勅使回還時,七處餞慰使,當爲差出,而今番勅使,凡問安·迎慰禮單等事,一切固辭。餞慰使差出與否,令都監,當日內速爲定奪,稟旨施行,何如?傳曰,允。
迎接都監啓曰,勅使下去時,餞慰使下去之意,試問旕石,則旕石以勅使之意,言旣不受宴,何用使臣?各站餞慰使,勿爲下送云,而旕石以私意,言黃州以下,則不須爲之,而碧蹄及開城府,情理不可廢云。此兩處則雖不受宴,下去,似當,令政院依此擧行,何如?傳曰,依啓。
政院啓曰,今日備局啓辭,碧蹄·開城府餞慰使,自京差送,黃海以西,則令本道隨便爲之事,允下,而卽者都監草記,則黃州以下,不須爲之,令政院依此擧行云。本院未知的從,而竊念七處迎餞之規,彼旣知之,受與不受,在彼,而或送或不送,似未妥當,依備局啓辭施行,似爲得宜,敢此仰稟。傳曰,依啓。此意言于館伴。
迎接都監啓曰,傳曰,明日接見之意,令譯官言及事,傳敎矣。卽使譯官,言于上勅使,則卽曰,前見上候,甚爲未寧,靜攝之中,遽爾接見外人,恐有添傷之患,俺等,寧欲不往云。思量良久,招來副使相議,而答曰,明日成服,不可不參,而上候一向未寧,則勿爲接見,氣候若堪接見,則俺等當進見云矣,敢啓。傳曰,知道。
又啓曰,勅使前駞駱供饋事,言于都監事,傳敎矣。駞駱入給之意,譯官言于李旕石,則旕石言兩使行素極精,駱粥,非菜根·木實之類,不可發言,發言則不無疑愧生怒之患,勿爲進排云,敢啓。傳曰,知道。
備邊司啓曰,淸譯李旕石,常時自中用事,亞於鄭譯,而今番勅使之行,獨爲隨來,此後周旋,不無得力之事,合有施恩之擧,使渠感悅,而玆者旕石,以其子大男,方在鐵山,名付各司奴婢之案,願蒙上德,得以免賤,且義州官奴春先,乃其族人,以行中廚子帶來,免其身役,以生光彩,則國恩罔極云。曾前鄭譯出來之時,輒有此等所訴,盡爲曲從,而獨於旕石,揮拒其言,則落莫,甚矣。似當特副所言,春先雖是族人,與其親子有異,慮有後弊,臣等不敢竝請矣。至於大男,則不可不從,敢此仰稟。傳曰,其子依願施行。
禮曹啓曰,政院啓辭,傳曰,成服之日,淸使欲來參云,然則似當引見,以何服色見之乎事,傳敎矣。淸使旣來,見百官成服,則雖有引接之擧,在於成服之後,似當以成服之色見之矣。此係變服禮制,令禮官商議定奪,速卽稟旨,何如?傳曰,依啓。接見之服,乃是便服,故下問矣事,傳敎矣。此是無前變禮矣。可據儀注,只五禮儀迎諡弔賻儀,使者相見時,殿下釋冕服,具白袍,卒哭前則衰服云。雖本國之喪,卒哭前則尙御衰服,今此成服之日,卽爲引接,而不御衰服,以便服接見,不但服色難便,事勢未妥,依政院啓辭,以衰服接見,似當,敢稟。傳曰,以白笠·生布道袍接見,似爲便當矣。以上迎接都監謄錄
傳曰,前長番內官白大珪起復,大君赴瀋時,使之護行。
府啓。答曰,依啓。特命勿遞,臺諫命招後,出仕事劉纘先遞差。
刑曹粘連啓目。答曰,依允。金唜從乙良,免賤。御寶僞造人進告事
戶曹草記。答曰,參酌貿用而已。以此刑推,殊未妥當矣。以上內下記草
備邊司啓曰,前頭使价頻煩,西路事勢,將有萬分難支之狀。故冬至使除副价,只以單使入送事,曾已入啓蒙允。臣等更爲思量,當此新政之初,凡事不遵舊例,稍有減損之事,則不無執言生梗之患,且聖節·冬至使,令該曹差出上·副使,而大君旣爲進香使,則事體自別,不可無副使差出,兼領陳慰文書,似爲便當。大抵,使臣之行,連續不絶,切無正二品中差送之人,宗室·儀賓,竝爲擬望,亦所不已,前有儀賓·宗室勿送之敎,而事勢如此,惶恐敢啓。傳曰,知道。承文院謄錄
上在昌慶宮。停常參·經筵。
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審夜來,聖候調攝,若何?連日受鍼,玉體累次哀臨,勞動接應,添傷之擧,非一非再,臣等不勝憂慮之至,敢此問安。答曰,一樣。內醫院日記
備邊司啓曰,今番勅使,凡干宴享禮單等物,辭而不受。彼雖因喪謙讓,而在我之道,不可全然廢却,回還時七處餞慰使,尙不差出,未知其由。碧蹄·開城府,則自京下送,黃州·平壤·安州·定州,則本道守令·邊將,閑散朝官·將官·軍官中,擇其有儀容,而與彼不曾識面者,差爲餞慰使。義州則以問安使李必達爲之,以除一路廚傳之弊。禮單御帖,急急下送,彼若受之則固好,設令不受,在我無接待欠闕之事,依此施行事,分付各該司及兩西監司,何如?答曰,依啓。
迎接都監啓曰,卽刻兩使會坐,招臣景曾·差備譯官奇暹,使李旕石傳言曰,俺等出來時,行到定州,則兵使方在其處,而只送人問安,不爲出見,昏黑之後,到大定江,則定州牧使,親執炬子,奔走護行,而越邊安州境,則無一柄炬火,到淸川江時,不爲整齊凡事,炬火亦無,難爲過涉,安州判官,則監司必已治罪矣。兵使之在定州忽待,亦極不當,此意言于館伴遠接使云,且言柳之蔓,求見而不得見,俺行則置之而還去矣。瀋中自有右我之人,此後必有文書至矣。雖殺之,勿使出血而殺,以示於他日云,敢啓。傳曰,言于備局。
又啓曰,今朝臣等,使譯官,言百官成服之後,則見官禮不可不行。自前常行之禮,若爲停廢,則殊極未安,今日當爲行禮云,則勅使答曰,俺等不可受之意,前已備言,不須更陳,使之勿爲云,敢啓。傳曰,知道。
同日成服,巽時,皇帝成服儀,其日禮賓寺,設博氏次於明政殿東階西向,典儀設博氏位於闕牌之東,典儀設百官外位如常,掖庭署設闕庭如儀。時至,百官具衰服,入就外位,引儀分引宗親·文武百官,入就殿庭,引儀引博氏入就位。贊儀唱鞠躬四拜興平身,百官鞠躬四拜興平身。贊儀唱跪,百官跪,司書二人,進香案前跪,三上香,俯伏而退。贊儀唱俯伏哭,百官俯伏哭,十五擧聲。贊儀唱止哭興四拜興平身,百官止哭興四拜興平身。贊儀唱禮畢,引儀引博氏,還就次,引儀分引百官而出,勅使仍爲便殿接見。以上迎接都監謄錄
成服自內爲之,明政殿百官會哭,行禮時,兩博氏率李譯及家丁二名,來觀擧動禮儀後,自上引接于養和堂,免拜相揖,分東西坐定,寒暄畢,饌牀陳設,行茶一鍾而罷。接見時,自上白頭冕,生布道袍,生麻帶子,白貂笠,耳掩。內外侍臣及諸執事,皆着布紗帽·團領·麻帶子,而史官,烏紗帽·黑角帶,排設則溫堗大廳東退,白紋席,地衣白木綿縇,寢茵方席,竝以白紬縇爲之。御坐屛風則素屛,客使屛風則以書屛設之,承旨二員,史官二員。以上內下日記
迎接都監啓曰,勅使還館,各就其房,敢啓。傳曰,知道。
又啓曰,卽刻行中使譯官,書出回還時路程記,碧蹄中火,坡州宿所,長湍中火,開城府宿所,金郊朝飯,平山中火,瑞興宿所,劍水朝飯,鳳山中火,黃州宿所,中和中火,平壤宿所,順安中火,肅川宿所,安州朝飯,嘉山中火,定州宿所,雲興朝飯,林畔中火,車輦宿所,良策朝飯,義州宿所云,敢啓。傳曰,知道。以上迎接都監謄錄
府啓。答曰,勅使回還後拿推。桃源察訪柳淑事內下記草
上在昌慶宮。停常參·經筵。
自昧爽至巳時,有霧氣。
辰時,明政殿擧臨會哭。內下日記
藥房都提調左議政臣沈器遠,副提調行都承旨臣金堉啓曰,伏未審夜來,聖候調攝,若何?哀臨引接,玉體勞動添傷之擧,非止一再,鍼藥積功,恐未見全效也。臣等不勝憂慮之至,敢此問安。答曰,與昨無異。
差備招掌務官,傳曰,麟坪大君,瀋陽入往時,御醫一員,鍼醫一員,依前例定送。以上內醫院日記
迎接都監啓曰,卽刻李旕石,出來于臣景曾·臣行遠同坐處曰,各次應行宴禮,皆爲不受,郊外餞慰宴,亦勿爲備待云。仍言柳之蔓,雖有重罪,其父有功於兩國,不可殺之,宜爲赦宥云。臣等答曰,國法之不可撓改,淸國亦必如我國,設令淸國之人,其父有功勞於國家,而其子犯極惡大罪,則其能容恕乎?此則非伴儐之人所敢容議云,則旕石答曰,不久必有貸死文書出來云矣。敢啓。傳曰,知道。勿出朝報。
又啓曰,李旕石,使捲帳譯官,送言于懷恩君曰,出來之時,行色甚忙,未及捧簡而來,入去後欲傳平安消息,須裁書以送。懷恩君答曰,勅使至爲尊嚴,不關私書,何敢裁付云?則勅使與博氏,常爲同處,欲傳安否,勿爲嫌,須爲裁送云。敢啓。傳曰,知道。
備邊司啓曰,今番勅使,因喪出來之故,凡干待客應行之禮,一切廢閣,彼雖固辭,在我之道,事甚埋沒。大臣一員,進詣館所,措辭請行茶禮,以示款待之意,似不可已。如是請之,而雖或不許,亦無所妨,敢此仰稟。答曰,允。以上迎接都監謄錄
訓鍊都監啓曰,來初九日,操鍊日次,而勅使留館,不得爲之之意,敢啓。傳曰,知道。以上訓局謄錄
上在昌慶宮。停常參·經筵。
夜五更,有霧氣。
擧臨正時辰正。
瀋陽宰臣狀啓,今月十五日,勅使上馬云云事。以上內下日記
藥房都提調左議政臣沈器遠,副提調行都承旨臣金堉臣啓曰,伏未審夜來,聖候調攝,若何?玉體針藥累月,餘症尙且彌留,而近來添傷之擧,非止一再,臣等不勝憂慮之至,敢此問安。答曰,一樣。以上內醫院日記
備邊司啓曰,以都監草記,傳曰,言于備局事,傳敎矣。平安兵使邊士紀,當勅使上來之時,方在定州,不爲出見,只送人問安云,其忽待,甚矣。安州判官卞時益,則大定江夜行之時,不擧一炬,淸川江渡涉之際,未整諸事,慢忽至此,俱極可駭,尋常推考,不足以懲其罪。兵使則降資,以警後日,判官則使本道觀察使,捉致營門,決棍,宜當。至於柳之蔓,則罪狀彰著,擧國齊憤。旣囚王獄,方加訊鞫,設令之蔓,有大功於淸國,有此綱常大罪,又犯越獄重律,則淸國聞之,必殺無赦,況渠之於淸國,少無可記之功,而屬國罪重之人,本不干於上國,則李譯之必使勿殺者,恐未知法律而然也。此後如有更問之端,據理開諭,使李譯曉然重罪之不可容貸,王法之不可撓改,似不可已。令伴臣及迎接都監,依此牢拒,俾不得更言,何如?傳曰,依啓。
政院啓曰,博氏差備譯官,來言招譯官張禮忠曰,今番之行,異於前日之行,還歸之時,軍威等事,盡爲減去,遠接使亦爲落後云。敢啓。傳曰,不可不爲之意,措辭言之。
迎接都監啓曰,卽刻勅使,使譯官傳言曰,中使羅嶪入瀋時,同往獵所,與之情熟,欲爲相見招來云,使之來見,何如?傳曰,依啓。
又啓曰,中使羅嶪,入見勅使,則勅使言,前日入瀋時,不但相見而已。萬里征役,與之同苦,豈敢相忘?今來闕下,意謂相見,而不在,故問之則病矣。聞其病而不問,欠於情義,故伻問矣。扶病委來,厚意可見。羅嶪答曰,本國大小臣民,咸仰皇帝,而遽爾崩逝,臣民之痛,何可盡達?俺以病不在闕下,無緣瞻望顔面,大人不忘舊情,如是致款,不勝感激云。則上使言,上年西征時,俺亦入往,閱十箇月還矣。羅嶪答曰,遠路驅馳,終成大功而還,不任喜賀云。則勅使言,得荷皇帝之德,到處得利矣。今番進香之時,入往乎?羅嶪答曰,病勢深重,不得入往云。則勅使言,病人久坐,恐爲添傷,善爲調理云。辭出之時,兩使到中門揖送矣,敢啓。傳曰,知道。
又啓曰,卽刻兩勅使,會于一處,招張禮忠及差備譯官等,傳言於臣處曰,俺等專爲喪事而來,一路各官,無不盡心優待,而竝令除弊,回還時各樣迎逢之際,已令伴使,知會各站矣。至於遠接以下差備譯官等,亦不須隨去,加一人則添一人之弊,俺等窮日倍道,止宿之處。自有應接之官,此意通官等知悉。張禮忠等答曰,勅使渡江,出其不意,伴臣一行,不能遠接,亦以爲欠禮。況祗迎勅使,是何等禮節,而伴臣一行,竝爲減除乎云?則曰,俺等欲爲除弊之意,告知館伴啓達云。宜有回答,故敢啓。傳曰,都承旨進去,善爲措辭回答。
都監郞廳,以右議政意啓曰,今日茶禮之意,譯官輩通于勅使,則答曰,方以喪事出來,不敢接客,大臣雖來,決不得相見,再三往復,猶不許。而其在主人之道,不可以言語往復,故來詣館所,急請茶禮,則使李旕石,送言不能相見之意,故臣卽爲退來之意,敢啓。答曰,知道。
備邊司啓曰,登極勅使,將於今月十五日起馬云,江上迎候之事,甚爲急迫。遠接使當爲差出,急急下送,而儐伴可合之人,莫如鄭太和。故前日聖節副使差出時,亦有此慮啓遞矣。卽接宰臣狀啓,詔勅兩員,皆是秩高之人。今以從二品,差送遠接使,則設或借銜,彼國之人,我國朝紳職秩高下,無不知之。若以小看詔使爲訝,則不無生梗之患,當此新政之初,凡事不可不愼密爲之。遠接使以禮曹判書李景曾差送,館伴則以吏曹判書南以雄差下,似當。李景曾雖方爲館伴,而博氏之行,明明當出,送行之後發程,猶可及到於二十日之限矣。事勢如此,伏候上裁。答曰,依啓。
又啓曰,今番勅使,因慶禮出來,接待事例,當與常時勅使迥別,況此新政之初,尤不可不十分敬待,分付該司,凡事使之刻期措備,一邊下諭于三道監司,館宇接待等事,無致埋沒生事之患,何如?答曰,依啓。以上迎接都監謄錄
禮曹啓曰,備邊司啓辭,新皇帝時無中宮,又無皇太子正至方物,所當只封於皇帝前,而但先皇帝之中宮,卽今之皇太后。昔於明朝慈聖皇太后前,有禮物封送之事,今亦倣此例,稱以皇太后,而仍封禮物,似合事宜,令該曹稟旨處置,宜當。且聖節方物,雖因彼中所言,仍爲封進,至於表文,則尤似無據。令使臣措辭言之曰,今番方物,則象生時仍爲封進,而表文則事體未安,故闕之矣。如是言之,似當。傳曰,只除太子方物,依前進獻,而新帝節目,則問于淸人,別爲封進,宜當。且除表一節,依啓辭爲之事,傳敎矣。中宮方物,則前日旣有慈聖皇太后前禮物封進之事,依廟堂啓辭施行,宜當。且新帝節目,問于來此行中,則勅使·李旕石,皆以不知言之,更爲探問於登極使行及瀋中,宜當。傳曰,依啓。中宮方物,亦爲循例封進,太后之說,切勿擧論,宜矣。
曉頭入來宰臣狀啓內,登極勅使尙書賤他馬,副使葛林博氏,大通官鄭命守,率員役·淸譯等四十五人,今月十五日瀋陽離發,二十日越江事。
禮曹啓曰,卽聞李馨長之言,世子·大君,從其國俗,自初喪出,入闕內時,服白戰服·白戰笠云,未知近日,則用何服色,而麟坪大君進香時,當服白衣·烏紗帽·烏角帶,而世子·大君,必有同參行禮之擧云,不可異其服色,世子所服,素服·烏帶,鳳林大君,白衣黑帶,令該曹措備入送,何如?傳曰,依啓。
都承旨金堉啓曰,小臣,博氏前遠接使以下,不可不隨往之意,措辭開諭,則使李譯傳言曰,一路有弊,故欲爲落後矣。上敎如此,依爲之云,敢啓。傳曰,知道。
義州迎慰使李行遠,定州迎慰使假承旨李必達,安州迎慰使李挺漢,開城府迎慰使洪茂績,碧蹄迎慰使金南重,中路問安使假承旨李明翼,問禮官徐祥履。以上朝報
備邊司草記。答曰,贈給之禮,似不可減也。大君入瀋時禮單事
禮曹草記。答曰,曾前之事,雖涉未盡,旣已成規,依前例爲之。崩皇帝除服事以上內下記草
備邊司啓曰,禮曹啓辭,聖節方物,則依其所言,仍爲封進,而至於冬至·正朝,今皇帝無中宮·皇太子,方物只封於御前,似爲宜當,而事係重大,令廟堂定奪,何如?傳曰,依啓事,傳敎矣。新皇帝時無中官,又無皇太子,正至方物,所當只封於皇帝前,而但皇帝之中宮,卽今日皇太后也。昔於明朝慈聖皇太后前,有禮物封進之事,今亦倣此例,稱以皇太后,而仍封禮物,似合事宜,令該曹稟旨處置,宜當。聖節方物,雖因彼中所定,仍爲封進,至於表文,則尤似無據。令使臣措辭言之曰,今番方物,則象生時,仍爲封進,而表文則事體未安,故闕之矣。如是言之,似當,亦令該曹,稟處,何如?傳曰,只除太子方物,依前進獻,而新帝節目,則問于淸人,別爲封進,宜當。且除表一事,依啓辭爲之。
禮曹啓曰,云云事,傳敎矣。中宮方物,則前日旣有慈聖皇太后前,禮物封進之事,依廟堂啓辭,施行,宜當。且新皇帝節目,問于來此行中,則勅使,旕石,皆以不知言之,更爲探問於登極勅行及瀋中,宜當,敢啓。傳曰,依啓。中宮方物,亦爲循例封進,太后之說,切勿擧論,宜矣。承文院謄錄
上在昌慶宮。停常參·經筵。
除服正時巽時。
自昧爽至辰時,沈霧。內下日記
藥房都提調左議政臣沈器遠,副提調行都承旨臣金堉啓曰,伏未審夜來,聖候調攝,若何?累月鍼藥之餘,玉體勞動,哀臨接應,非但不能收其全效,添傷之患,已極可慮,水刺厭進,餘熱等症,今則何如?臣等不勝憂慮之至,敢此問安。答曰,證候頗似漸減,勿爲問安。內醫院日記
戶曹啓曰,傳敎矣。講院狀啓內,進香使入來之時,盡除雜物,而紙地百餘塊,丹木千餘斤,槐花百餘斤,措備持來云,此數不可加減。白紙一萬卷,丹木一千斤,槐花一百斤,措備。又預備條,祭需價銀三百兩,竝爲磨鍊入送之意,敢啓。傳曰,知道。以上朝報
迎接都監啓曰,李旕石,招差備譯官等,以自己之意言曰,今日本國除服,瀋陽亦過二十七日除服之限,勅使等行素已久,似當有勸肉之事,勅使則必無聽許之理,而爲主人待客之道,不可不爾。自上遣承旨勸之,似爲宜當,此意告知館伴云,敢啓。傳曰,依爲之。
又啓曰,探問明日發行時刻,則罷漏初吹,未明二吹,日出時三吹,而此意只分付而已。勿爲吹角,用放砲云,敢啓。傳曰,知道。
都監郞廳,以領議政意啓曰,臣今日來于勅使所館處,招李譯送言於勅使曰,卑職受命,當行下馬宴行酒之禮,而大人受制,切不受宴,卑職亦方持服,不敢來詣館所,以請宴禮矣。今則大人,已過二十七日之制,小邦上下,亦已除服,玆敢竢候於館下,雖未能設宴,願行茶禮云。則勅使答曰,相公以老年之人,爲來請見,極爲多謝,茶禮亦不敢受,可於房中相見云云。臣與館伴李景曾,俱入行揖禮,仍與敍話,首言皇帝不意昇遐,一國君臣上下,擧切哀痛之懷。次言大人,跋涉疾馳,勤勞備至,而凡事務從簡約,應行之禮,亦辭而不受,寡君不勝缺然之至云爾。則勅使答曰,哀疾在心,館穀之豐約,非所論也。頃見國王顔色,多有未寧之候,而以俺等之故,再致勞動,俺等心甚不安云矣。臣等仍以梨柿等物供之,仍爲進茶而罷矣,敢啓。答曰,知道。
都監啓曰,卽刻以勅使之意,房守別監·廚房下人等,各給酒壺饋之,蓋示慇懃之意也,敢啓。傳曰,知道。
右副承旨尹絳啓曰,臣承命往于館所,使差備譯官,傳言曰,大人遠路行役之餘,尙今行素,恐有傷損之患,不勝憂慮,以禮文言之,則大朝二十七日除服之限已過,而小邦二千里外,聞訃之後,一從禮文,日數,旣已成服而除服,尙不改素。寡君若能出接,則當面陳其過禮之不可,而身有重病,不能執待客之禮,玆遣近臣,使之據禮開達云。則譯官回報曰,我國則二十七日之後,卽當行祭開素。在今計之,則初五日卽二十七日,今日已滿一朔,而俺等之意,定欲還國改素,幸蒙國王未寧之中,致念至此,委遣近臣,如是敦勸,不勝感激,將以再明改素爲計云。臣又令傳言曰,大人凡事從簡,至於盤供,以素饌之故,無一物下箸處,主人情義,無以自盡,深切慙靦,以此等語,縷縷下敎,承命而來,不得請則無辭歸達,況禮文無除服後,仍爲行素之事,非禮,則寡君,豈敢如是懇請乎云爾?則譯官又回報曰,國王病勢深重,俺等已知之,故歸國之日,當告知諸王云。臣又爲措辭傳言曰,累次煩請,極知僭猥,而寡君,以必見開素,然後回報爲敎。雖終日,不敢退去云。則答云,俺等,必於歸國後,開素定計矣。國王未寧之中,垂念至此,當自明日朝食,定爲開素云,而且傳聞李譯之言,則博氏以除服日,卽爲開素,爲難便云矣。敢啓。傳曰,知道。
禮曹,除服後,都監郞廳以下,無色黑冠帶行公事。
平安監司具鳳瑞狀啓內,昨日夜深後,勅使出來先聲,來到爲白有去乙,達夜知委,整待爲白在果,前來使价,方在國內,而新勅使踵至,此則前所未有之擧。凡干館穀·廚傳·應接·迎候等事,節節掣肘,他道則不過經過之處,至於本道段,隨事預講,然後得免臨時窘迫之患爲白乎事是白齊。博氏上京,淹留七八日,發程則當於十六日間,到本道是白置,臣中和府迎候後,隨此行,入灣是白在如中,本月十五日,離發之新勅使,不數日,必渡鴨江。臣行定未及往迎是白去等,以言其輕重,則博氏已爲傳勅而回還,新勅使則今方奉勅而出來是白沙餘。博氏則不過差官,新勅使則登極勅行,彼此取捨,不難知矣是白乎矣。若不前期定奪,則博氏一行,或不無含怒之意,何以爲之爲白乎喩,臣則今月十二日間,先往灣上。且以本道都事及新差使員等,往迎博氏於中和,似乎兩便,此意令都監及伴臣,言于李旕石,使博氏預知不得已之擧,俾無些少生梗之弊事,據都監啓目粘連啓下是白有亦。具鳳瑞狀啓,適於領議政及臣會坐之處來到。臣以平安監司之意,反覆商議,則李譯言此行,旣已傳勅,監司往于義州,迎候將來勅使,此行則雖以次官送之,吾在其中,可得無事云。以此意行移,何如?啓依允。以上迎接都監謄錄
刑曹粘連啓目。答曰,依允。前後賊倘捕捉人及進告人,照例論賞。
禮曹草記。答曰,更思之則以我國熟手,造果設祭,殊未妥當,使之一依淸國例設祭。以上內下記草
上在昌慶宮。停常參·經筵。
夜五更,流星出太一星上,入北極星下,狀如拳,尾長三四尺許,色白。
藥房都提調左議政臣沈器遠,同副承旨臣林堜啓曰,伏未審夜來,聖候,若何?昨承證候頗似漸減之敎,不勝喜幸之至。但念聖候纔入差愈之境,而一日之內,風寒猝然緊急,節宣動靜之間,萬分失攝,致感之患,臣等亦不勝區區憂慮,敢此問安。答曰,時無加證。內醫院日記
傳曰,元孫感冒,猶未差愈,十二日出學,似難爲之,差退四五日。
有政。吏曹判書南以雄,參議李德洙,兵曹判書李時白,右承旨洪憲兼進。
以李郊爲事變假注書。
戶部承政陳國,史院正剛,登極改元齎詔勅,前往朝鮮,開讀白牌來到。
戶曹啓曰,蔘價銀給之之意,開諭言之,則固辭不受,渠之所求毛衣·鞍粧·牛黃·皮物,各樣銀刀等物,盡數給之,則多般稱謝,所受禮單,必欲落後,使之入傳於瀋陽,臣等言其前無此規。則曰,俺等亦欲隨身而去者,其意有在,主人待客之道,追給何害?不然則當盡棄而去云。仍不持一物而去,不得已定一可信譯官,落後領去義州,觀渠所爲,而令伴送使處置之意,敢啓。傳曰,彼人之事,不可以言順,而歇看前頭使行入去之時付送,以副其意,可也。以上朝報
迎接都監啓曰,李旕石持禮單件記曰,此中應有賜給馬匹,何爲落書乎?譯官等言自前果有,而今番則勅使初不受禮單,故不書云。則行中亦知自前有之,不可闕之云。敢啓。傳曰,知道。依前書給,可也。
又啓曰,卽刻勅使,館所離發之意,敢啓。傳曰,知道。
又啓曰,今春勅使時,修理軍夫馬雇立等價,兵曹步木二十同,京婢·房子價布八同零,用下後,用餘步木十同十七疋還下矣。今番勅使時,則日子急迫,京婢·房子價布,勢未及收捧,故且以兵曹步木十三同啓下,而勅使之行,前後稠疊,凡百用度,不可不十分裁減,故各樣差備工匠等,自勅使入京日,至發行日,一一計日給價後,用餘步木八同二十疋還下兵曹之意,敢啓。傳曰,知道。
又啓曰,勅使不入幕次,到迎恩門百官班次,下馬經過,且以大臣出來欲行茶禮,暫爲來臨。則答曰,初旣不受宴禮,不須爲之。仍爲發行,敢啓。傳曰,知道。以上迎接都監謄錄
義禁府啓曰,自前儺禮,例以義禁府軍器寺,分左右廳設行,而亂後軒架,皆自都監,別設儺禮廳爲之矣。前春間勅使之來,都監諉以禁府主掌都事李星徵,遽定郞廳,使之察任,本府以王府衙門體面尊重,且多事務,自古無禁府都事,爲都監郞廳之時,事理未安,勿爲差定之意,入啓蒙允。都監以日期急迫,旋卽啓辭,仍差勿改,其時物議,亦多爲未安矣。今者都監,又以本府都事,啓差郞廳,不必更引謬例,創開無前之事也。任使之徒,俱是都監下人,而獨以本府郞廳啓差者,抑何意耶?前日判府事臣金自點,將欲論理更啓,而遽以病辭遞,言者至今未已,本府都事,勿差都監郞廳,以存王府體面,何如?傳曰,依啓。義禁府謄錄
因政院及戶曹啓辭,兵曹啓曰,凡各司守直使喚之人,各有定式,禁府·典獄守直之人,則自前例以皂隷立待,流來已久,而政院不知如此曲折,典獄守直十二名加定啓辭,令戶·兵曹,料布磨鍊,從優題給云,故戶曹因政院謬據之辭,乃以當半分給,一體施行之意,入啓。禁府今方以皂隷立役,則獨於典獄,豈有兵曹給布雇立之事乎?不但前規如此,此路一開,則皂隷之役,盡歸本曹後乃已,依前以皂隷米,給價定送之意,敢啓。傳曰,知道。以此啓下內事意,移文戶曹兵曹謄錄
金壽賢上疏。入啓。答曰,省疏具悉卿懇。卿其勿辭,調理察職。
戶曹草記。答曰,依啓。馬匹姑勿牽送。勅使馬事內下記草
上在昌慶宮。停常參·經筵。
遠接使李景曾出去。
夜五更,流星出昴星下,入參星上,狀如拳,尾長四五尺許,色赤。內下日記
藥房都提調左議政臣沈器遠,副提調行都承旨臣金堉啓曰,夜來風寒倍緊,聖候調攝,若何?聖候旣入於差愈之境,則水刺進御,亦已復常乎?無任區區憂慮,敢此問安。答曰,諸證日漸向差,今後勿爲問安。都提調使掌務官,詣差備,微稟曰,進御牛黃膏,調和次金銀花茶,非久用之藥,今後麥門冬二錢,作茶水煎調進宜當,諸醫之意如此,敢啓。答曰,知道。進御牛黃膏,調和次麥門冬五貼,副提調臣金堉,監劑臣崔有後陪進。內醫院日記
備邊司啓曰,關西刷馬之弊,罔有紀極,一年雇馬之價,各站及入瀋通計,幾至七百餘同云,木綿雖賤如泥沙,安能久而不竭哉?目今民之膏血已盡,西路之事,言之氣短。頃見具鳳瑞狀啓,雇價之事,誠爲汲汲,百爾思量,頓無可助之勢。本司句管餘丁木遺在之數,百有餘同,除出五十同,以救燃眉之急,在所不已。但一路輸運有弊,或換貿輕貨,懋遷以用,則似爲便益,令本道監司,取用便否,料理狀啓後處置,何如?傳曰,依啓。
戶曹啓曰,以本曹啓辭,諸王存歿,問于譯官事,傳敎矣。問于李馨長,則七王及龍將以下三員,猶在,三王身沒云,別紙懸錄以入。三王雖不在,而必不無他人之可以記問者,依上年例十數磨鍊,似當。皇帝前別獻,則新皇帝以幼稚,在於初喪,別獻之禮,未知何如。若爲之則竝爲磨鍊以入之意,敢啓。傳曰,帝前亦爲磨鍊,宜當。三王及淸將,所給禮物,勿送。以上朝報
答大司憲李植疏曰,省疏具悉。卿其勿辭,調理察職。
答海南居出身任孝吉疏曰,省疏具悉。深嘉爾爲國之誠,條陳之事,不無意見,當令該司採施焉。
答雲峯居武學黃晩悟疏曰,省疏具悉。以下落
上在昌慶宮。停常參·經筵。
備邊司啓曰,臣等,卽聞吏曹判書南以雄之言,戶曹參議·兵曹參知,當爲差下,無故可合之人絶無,未解由人員,則該曹事體,不敢建請,守令遷動,亦爲重難,極爲悶慮云。臣以試取座目官案遍閱,則無故可堪之人,果爲絶乏。堂下准職人中,不無可用之人,增秩超擢,出於上命,非在下所敢煩請,而自古爲國之道,得人爲上,一資一級,非所當惜,解由之法,金石之典也。雖不可破格,至於陞擢一事,則恭候睿裁。傳曰,堂上官不爲不多,推移擇用,可也。
有政。左承旨洪憲,右承旨洪鎬,左副承旨尹絳,右副承旨林堜,同副承旨李行遇。
答戶曹判書李溟上疏曰,省疏具悉卿懇。情外之言,不必相較,勿爲待罪,安心察職。
承文院官員,以都提調意啓曰,進香祭文,因傳敎,令大提學,略加敷衍,而臣等之意,一篇措語,似爲汎汎。世子·大君,累年入侍,特荷殊遇,錫齎便蕃之意,措辭添入,則方爲着題,而文字間敍事之體,當如是也。且彼人見之,亦必有感動之意,故欲爲添入矣。主文之人,以遣辭難便,不爲添加,作者意見,如此,雖不可强而爲之。然不宜添入之由,所當更言于臣等,而本院之官,徑先入啓,首句天啓二字,亦似未妥,而未及刪改,已雖啓下,極爲駭愕,本院當該官員,請推考,天啓二字,改之,何如?傳曰,依啓。以上朝報
備邊司草記。答曰,依允。將官·色吏乙良,分揀。
吏批草記。答曰,依啓。晉州牧使遞差事且沈大孚所爲,殊未妥當,姑令推考。
禮曹草記。答曰,依啓。來月旬前擇定,勿使勅行相値,宜矣。
兵曹粘連啓目。答曰,回啓之事,殊無勸懲之意,前例相考,分輕重施賞。
義禁府粘連啓目。答曰,柳之蔓不在獄中,一則刑吏·使令之罪似有可恕,竝除刑推議處。
禁府粘連啓目。答曰,姑停刑推,査覈處置。以上內下記草
上在昌慶宮。停常參·經筵。
政院啓曰,罪人柳之蔓,三省推鞫事,命下矣。委官何大臣進去乎?傳曰,右相進去。
右議政金自點,判義禁李德泂,知事尹暉,同知事李必榮·金蓍國,大司憲李植,獻納李䅘,承旨林堜,問事郞廳李之恒·李以存,參鞫柳之蔓,元情後姑罷。
進香祭文。天惟純佑,聖明有作,受無彊休,嗣大曆服,仁洽春溫,義均秋肅,茂親敦倫,籲俊任職,敷政興化,兆庶允殖,隆號顯冊,用光洪業,休祥丕應,上帝昭格,克篤前烈,爰奮厥武,神機默運,威略遐布,出師桓桓,虎臣齊騖,轟如雷霆,沛若時雨,北竝沙溪,南抵徐豫,殊俗咸懷,群方願戴,好生德洽,物無不遂,大勳甫集,仙輧倏擧,率土含靈,均此悲慕,矧惟微軀,忝廁近服,坐昧先幾,自貽傾覆,皇恩曲貸,枯骨再肉,海隅蒼生,咸蒙俯育,寵錫之隆,夐出前古,誓勉桑楡,思效塵露,頃緣月捷,特降霧誥,方謄賀儀,忽奉哀訃,德音在耳。靈寢永閟,身嬰痼疾,跡阻廞衛,抱弓何及,執紼無因,玆遣賤息,薄具是陳,庶幾明靈,歆此芬苾,西望雪涕,心焉如割,尙饗。大提學製進。以上朝報
義禁府粘連啓目。答曰,如此重罪之人,不爲嚴刑取服,本府所爲,殊極不當。依臺諫啓辭,三省推鞫。柳之蔓事
傳曰,內官申克聘,當爲本月十五日,外廏馬御覽時,緩緩進來,有同醉漢,其怠慢之狀,極爲可駭,從重推考。
院啓。答曰,依啓。兪伯曾斯速上來下諭事司諫徐祥履,往來有弊,改差。
戶曹草記。答曰,依啓。今後只送冬夏衣資,可也。錦州軍事
刑曹粘連啓目。答曰,依大臣議,得更爲詰問後,處置。以上內下記草
上在昌慶宮。停常參·經筵。
未時申時,日暈。夜三更,灑雨。
三省推鞫,柳之蔓刑問二次後,姑罷。
大司憲李植啓曰,掌令金始蕃,執義金壽翼,掌令金元立,竝引嫌而退。禮重相會,而臨時不進,責有所歸,舊症猝作,雖非預料,約日不進,有違常規,請竝出仕,金元立,改差。朝報
吏曹粘連啓目。答曰,閑局提調相換。達城尉尙方辭免事
義禁府粘連啓目。答曰,分揀放送。金德奉乙良,照律施行。以上內下記草
上在昌慶宮。停常參·經筵。
下直,進香兼陳慰上使麟坪大君。
備邊司啓曰,臣等,伏見典翰趙錫胤之疏,辭直而義正,語簡而理順,言言切中時病,字字皆出忠赤,欲君德之修明,則以懋學立志爲本,論君上之過擧,則以逸豫玩娛爲戒,宮闈不嚴,妖孽逞兇,則澄汰之請,切於事情,興作非時,有駭聽聞,則亟停之論,出於忠讜,大開陳告之門,嚴立壓公之律,內司之弊,失人心之大者也。至於論事之臣,言雖不中,亦宜優容嘉納,以奬直臣之風,不當摧阻廢置,以塞忠諫之路也。其他直斥之言·不諱之說,不一而足,此正利病之良藥,攻玉之沙石,伏願聖明,益加澄省而體行焉。臣等,伏讀疏辭,尤有所兢惶悚惕而不能自已者,廟堂之上,表率無人者,眞是的確之論也。臣等,俱以無狀,竊據鼎軸,庸庸碌碌,旅進旅退,矜式百僚,弘濟時艱,決非臣等之所可爲也。貪榮戀寵,笑罵從他,卽今敎化之凌夷,風俗之日壞,紀綱之頹廢,刑法之不行,內而群工·百司之不職,外而閫帥·守令之貪汚,無非輔相,不能表率之致也。伏願聖明,改卜賢德,以畀扶顚之責,不勝幸甚。臣等,伏覩疏答,而所陳之辭,無非嘉言,至於予當服膺而自勉爲敎。臣等,欽仰聖上虛心聽納之盛意也。但敢諫非難,用諫爲難,郭公,善善而不能用,豈非聖明之所當鑑也?伏願聖明,從諫如流,勿施訑訑之色,端本淸源,以爲作聖之功,則致人才弭天災,亶在於此,惟聖明加意焉。臣等今因儒臣之疏,微衷自激,仰陳所懷,無任惶恐之至,敢啓。傳曰,知道。疏中所陳之事,皆由寡昧否德,實非卿等不能表率之致也。
柳之蔓加刑二次後,推鞫姑罷。以上朝報
戶曹啓曰,以兵曹啓辭,大君·王子陪使令·皂隷,定送典獄署守直皂隷定給事,啓下移文矣。我國皂隷之設立,乃不可廢之規,而四道皂隷,盡爲停罷,今無一升收合之處,本曹,曾於各衙門被侵之時,陳啓曲折,非一再矣。國體爲政,不可苟焉而已。皂隷之罷與不罷,所當講究而定之,豈無變通處置之方乎?請令廟堂,招本曹堂上相會,歷考亂後停罷之曲折,及今緊不緊罷不罷宜當與否,商確講議,稟旨施行,永爲定式,何如?傳曰,依啓。兵曹謄錄
訓鍊都監啓曰,今日操鍊日次,而雨勢如此,不得爲之之意,敢啓。傳曰,知道。訓局謄錄
兵曹粘連啓目。答曰,依允造捕人等乙良,陞敍與賞布中,從願施行,且崔克寧所捕之賊,非魁首,則亦爲陞敍。
又粘連啓目。答曰,南斗柄,半熟馬一匹,李更生·柳碩·李循性·姜說,各一匹賜給。以上內下記草
上在昌慶宮。停常參·經筵。
藥房都提調左議政臣沈器遠,提調戶曹判書臣李溟,副提調行都承旨臣金堉,啓曰,伏未審聖候,若何?停鍼藥之後,玉候將攝,爲日已久,向歇諸證,幾至平復乎?且李燦,已爲入來,今日依前定奪,當爲議藥,而恐有一毫疎漏未盡之事,問證別錄,亦爲書入,明白下敎,以爲參考議藥之地,如何?臣等無任區區之慮,敢此問安,竝爲仰稟。答曰,近日所患之症,幾盡差愈,而宿疾猶前也。
再啓曰,臣等,以聖候證錄,與李燦·柳後聖·崔得龍諸御醫等商議,則以爲聖候所患,脹症爲主,治脹之劑,莫如中滿分消丸,宜用此藥,而陰虛生內熱湯,乃補陰淸火之良藥,亦合於聖候諸症。但當以湯藥,連進三四十貼,則恐有妨於苦口,加其錢數,作爲丸藥,先爲進御,以觀證候之如何,而若脹候未已,則更進分消丸,宜當云。今以陰虛生內熱丸劑進之意,敢啓。答曰,知道。內醫院日記
義禁府啓曰,刑曹移送咀呪罪人今伊·弟明·貞伊等,罪係綱常,依例三省推鞫,何如?傳曰,依啓。
政院啓曰,弟明·貞伊·今伊等三省推鞫事,令下矣。方以柳之蔓事,三省連日開坐,今比弟明等鞫問時,委官何大臣進去乎?傳曰,右相兼進。以上義禁府謄錄
委官啓曰,罪人柳之蔓,已爲承服結案,取招照律,施行,何如?傳曰,依啓。
柳之蔓,堂古介行刑。啓。朝報
上在昌慶宮。停常參·經筵。
夜一更,流星出北斗星第七星下,入乾方天際,狀如拳,尾長四五尺許,色白。五更,流星出五車星上,入參星下,狀如鉢,尾長三四尺許,色赤。內日記
義禁府啓曰,罪人柳之蔓,旣已承服正刑,妻子爲奴,破家瀦澤,罷其守令,降其邑號等事,依例施行,何如?傳曰,允。
刑曹啓曰,咀呪罪人柳之蔓,旣已承服正刑,其弟之蕃·之英,自知其罪,越獄逃躱,則揆之獄體,似無更問之端。其母乙生,依弟明例,竝與其奴愛仁,其婢禮業,移義禁府處置,何如?傳曰,依啓。
有政。
委官啓曰,今伊訊杖十度,大號直指,卽爲捧招,則所供如此,與當初刑曹納招及省鞫供辭,大相違左,言言以貞伊指敎爲辭,今伊·貞伊,姑先面質後,處置,何如?傳曰,依啓。
賓客任絖狀啓,鄭譯來言,江界之人,從上土·梨洞·夞怪三處,越來採蔘,爲淸人現捉者,多至四十名,而不爲逃避。又有五十餘名,追至圍匝,或放射放砲,淸人二名,至被殺傷,獲得三十六名,則江界府使傳令牌佩之者一人也。江界府使金鎭,上土僉使李有,梨洞權管南宮楫,夞怪權管韓明哲,江界軍官李得亨等,勅行未到平壤前,火速捉現云云事。以上朝報
刑曹草記。答曰,知道。違法直囚官吏,摘發推治。內下記草
兵曹啓曰,本曹事務煩劇,非他閑慢之地,而正郞金泰基,以冬至使書狀官,發程已久,佐郞沈譔,又以都監謄錄郞廳,除本司仕上直云,謄錄則他郞廳足以察任。正郞金泰基,今日政改差,佐郞沈譔,仍察本曹之任,何如?傳曰,依啓。迎接都監謄錄
上在昌慶宮。停常參·經筵。
義州府尹狀啓,勅使十九日渡江云云事。內下日記
義禁府郞廳,以委官意啓曰,禁府都事來言,去夜罷漏後,罪人貞伊,橫枷側頸,仰臥而死云。不覺驚駭,莫重三省罪人,請刑之日,一夜之間,以至於此,其爲情迹,露現無餘,人心如此,極爲寒心。外直羅將及間內守直軍士,竝令攸司,嚴加刑訊,期於得情,而禁府常時不能檢飭之失,在所難免,當該郞廳,從重推考,何如?傳曰,依啓。郞廳拿推。義禁府謄錄
兵曹粘連啓目。答曰,前例相考處置。內下記草
上在昌慶宮。停常參·經筵。
申時,日暈。夜一更,流星出胃星上,入天船星下,狀如拳,尾長三四尺許,色赤。五更,月暈。內下日記
備邊司啓曰,政院啓辭,淸國所求紙地,前後三道分定之數,至於八萬四千卷之多,令遠接使·平安監司,措辭開諭,觀其俯仰,汲汲馳啓,以爲白綿紙·白紙中,預爲取舍措備之地,事或宜當,令備邊司稟議施行。傳曰,允事,傳敎矣。紙地難辦,誠今日切迫之患,但完斂取用,自有尺數,諸王所求,亦在好品,則勅使及家丁,似難擅便,措辭開諭,則或不無聽許之理。令遠接使·平安監司,備陳許多紙地,決難盡以白綿地措備之意,隨其所答,急急馳啓之意,行移,何如?傳曰,依啓。尺數太長之意,亦令開諭。朝報
迎接都監啓曰,公事郞廳,尙未差出,令該曹,依近例急速差出,使之察任,宜當,敢啓。傳曰,依啓。
又啓曰,卽接遠接使李景曾移文,鄭譯言內,今番軒架呈才勿設云,儺禮卽爲停罷,已到才人放送之意,敢啓。傳曰,知道。
又啓曰,都監諸色中,雜物色事務最煩,故從前謄錄,以三員啓下,而今番則務從節省,只出一員矣,今者儺禮,以遠接使公事,將爲停罷,儺禮郞廳安鈸,使之仍察物色之意,敢啓。傳曰依啓。
備邊司啓曰,迎接都監,因平安監司狀啓,鄭譯接待事例,令廟堂定奪事,入啓蒙允矣。臣等卽接遠接使等聯名狀啓,鄭譯以勅使自處,應行禮節,再三往復,而不爲聽許云。到灣之後,初頭接待等事,想有已行之例,更待遠接使狀啓,其高下降殺之節,一依西路定式而爲之,宜當。以此分付,何如?傳曰,依啓。以上迎接都監謄錄
政院啓曰,禁府郞廳,以委官意來言,明日國忌,今日齋戒,三省開坐,不得爲之云矣,敢啓。傳曰,知道。
義禁府啓曰,三省罪人貞伊物故,依例令漢城府檢屍,何如?傳曰,依啓。
政院啓曰,禁府郞廳,以委官意來言,明日當爲三省開坐,而但有宗廟奉審之擧云。奉審與三省之坐,曾無相値之日,雖不知當爲與否,第念奉審之日,則各司廢坐,乃是規例也。三省推鞫開坐,何以爲之?敢啓。傳曰,過後爲之。
備邊司啓曰,卽接平安監司馳啓,則高沙里·滿浦兩鎭僉使等,拿來之行,遲留數三日,則可以結局於道內云。魏廷喆·崔英得等拿來書吏·羅將等乙〈良〉,依狀啓姑留於平壤,以待勅使來到推覈,而雖或已過平安道之界,未踰黃州,則還爲下去,使之結末於勅行在本道之日,似當。以此意,平安·黃海兩道監司處,竝爲急急行會,何如?傳曰,依啓。以上義禁府謄錄
備邊司草記。答曰,渠自言待渠之禮,其非淸國之意,可知也。淸國牌文中,以通官書塡,待以勅使,亦其無據矣。內下記草
上在昌慶宮。停常參·經筵。
巳時未時,日暈。夜一更,東方有氣,如火光。
下直,慶尙左兵使金汝溫。
義州府尹狀啓,登極勅使,本月二十二日辰時,越江到義州事。以上內下日記
禮曹啓曰,迎接都監啓辭,鄭譯,以三勅使出來云,接待節目,預爲定奪施行事。傳曰,依啓事,傳敎矣。鄭譯,以勅使出來之說,出於千萬意慮之外,其接待節目,無前例之可據,該曹不敢擅斷,依大臣定奪,何如?傳曰依啓。朝報
備邊司啓曰,戶曹啓辭,以兵曹啓辭,大君·王子陪使令·皂隷,定送典獄署守直皂隷定給事,啓下移文矣。我國皂隷之設立,乃不可廢之規,而四道皂隷,盡爲停罷,今無一升收合之處。本曹,曾於各衙門被侵之時,陳啓曲折,非一再矣。國體爲政,不可苟焉而已。皂隷之罷與不罷,所當講究而定之,豈無變通處置之方乎?請令廟堂,招本曹堂上相會,歷考亂後停罷之曲折,及今緊不緊罷與不罷與否,商確講議,稟旨施行,永爲定式,何如?傳曰,依啓事,傳敎矣。皂隷則已盡停罷,今雖欲還設,其勢誠難。亂後王子·大臣前導下人,各一名定給事,曾有啓下公事,故招問戶曹該吏,取見給料文書,則大君·王子·大臣,各有引陪,此卽皂隷之代也。但所給料米,多少差殊云,蓋衙門之閑劇不同,故下人之廩料,有差故也。今後王子·大臣引陪料米斗數,一體磨鍊題給,而典獄署,則前後給料下人已拾各,皂隷未復設之前,又不可加定,守直軍士,令兵曹量宜加送,宜當,敢啓。答曰,依啓。王子引陪各一名,加定送,宜當。典獄署守直軍士,不必加送。兵曹謄錄
傳曰,今下弓矢,惠山僉使車慶敏給送。
答左參贊李德泂箚曰,省箚具悉卿懇。卿其勿爲控辭,調理察職,以上內下記草
有政。
上在昌慶宮。停常參·經筵。
夜五更,狼星躁怒色白。
迎接都監啓曰,卽接遠接使狀啓,鄭譯,以三勅使出來云,灣上所用鞍子一部,令該曹急急造作下送,而陽傘,則自前無我國備待之事,只有日傘出送于弘濟院之規,更觀遠接使西路擧行狀啓,然後可以處之。接待節目,則令禮官,預爲定奪施行,何如?傳曰,依啓。迎接都監謄錄
政院啓曰,禁府都事,以委官意來言,今日當爲三省推鞫,而判義禁李德泂,以病陳箚,有調理察職之敎。今日推鞫,不得爲之之意,敢啓。傳曰,知道。義禁府謄錄
宗廟草記。答曰,依啓。賞罰一事,亦依啓辭施行。
刑曹粘連啓目。答曰,竝嚴刑得情爲乎矣。衛將所書員換送緣由,亦爲推閱處置。
兵曹粘連啓目。答曰,無可據之例,則依前回啓施行。
刑曹粘連啓目。答曰,依前照律施行爲乎矣。主換官乙良,罷職。以上內下記草
上在昌慶宮。停常參·經筵。
自辰時至午時,日暈。
大司諫兪伯曾疏曰,伏以,臣幸叨際會,而效蔑涓埃,生逢堯·舜,而亂底叔季,旣未決雍門之刎首,又未效屈原之懷沙,偸生至今,常自扼腕。嗚呼,以國言之,則滅亡之禍,迫在朝夕,無前之恥,萬古難雪。殿下,設或以繼序之君,致國事如此,猶可憤惋欲死。況聲罪光海,入承大統,而其可恥之甚,則百倍於光海者乎?雖然此則或可諉之於力弱,而擧義本爲正論。今之尊用廢母人,誰是威脅而敦迫之耶?擧義之初,廢母人不得爲三司淸顯,甲子年有爲知申事者,臣忝諫院,發於前席,上爲同僚所懇,雖不論劾,而其人旋出旋入。自是以來,除是職而不得出者相繼矣。其後有勢位者,極力扶護之,臣之不得遏,如以隻手障海,堤防一決,無人復障。此無他,歇看廢倫故也。四維不張,三綱不立,人皆遺君後義,尙貨利而棄名節,終至於値萬古所無之變。廢母人,亦入於三司台府,擧義正氣,掃之已盡,擧義正論,泯之已久矣。天災時變,比光海尤多,年歲凶歉,比光海尤甚,人心怨侮,比光海尤極。三度兵禍,光海之所無,而殿下之所困,將來之患,必不止此。如此則初何用擧義爲哉?以殿下前日觀之,則湯·武也。以殿下今日觀之,則赧·獻也。去其所以爲赧·獻者,就其所以爲湯·武者,則是亦湯·武也。臣服闋以來,前後除拜,今至于十,臣雖無狀,豈不知恩數之異常哉?宿病沈痼,決無赴召之路,臣之新授職名,亟命鐫改。傳曰,遞差。
遠接使·平安監司狀啓,勅使到館,書出除弊節目,送于臣等處,別紙謄書,同封上送,一邊知委前路。大槪,新帝登極,政令維新,作爲規例,自彼講定而來,彼云此外復有應減之事,則當思量分付,戶曹回啓,見此別單加減之數,略與前日勅草出來之時相似,而銀子所加,其數太多,名曰減之,而其實多有虛張。且自前謄錄所付之外,別求請各樣物目極多。此則以爲贈行之例而求之,在我之道,不可以非單子所付對之,誠爲可慮。別單中有跟隨磨鍊之語,跟隨,乃家丁三等之外,別爲名目,未知何等人而言之,竝令探知狀啓之意,行移,何如?傳曰,依允。
領議政沈悅疏曰,伏以,臣有終身難洗之累,隨參庭請,是也。人臣負此罪戾,固不可復齒周行,況此具瞻之地乎?臣於頃年,忝叨相職,五上疏章,瀝血控辭者,皆以此也。逮至今日,又據首揆,踧踖不寧之心,與前何異?只以自劾之言,不足以感回天意,徒爲瀆擾之歸,故悶默隨行,不敢更溷天聽,而羞愧一念,橫在胸中,何嘗一日安於心乎?竊聞道路之言,諫官疏中,有曾參廢論,而至據台府之說云。原疏未下,雖未得其詳,一聞其槪,不覺瞿然之至,臣遭逢聖明,曲荷翦拂之恩,而瑕累猶在,公論益激,豈敢仍冒重辱名器乎?目今玉候,雖尙未復常,客使將到,酬應事煩,此非大臣辭退之時,而相臣去就,與庶官不同,被斥之臣,決不可一刻苟冒。伏願聖明,俯察危懇,亟罷臣職,以正臣罪,以謝公議,不勝幸甚。答曰,省疏具悉卿懇。所陳之事,其已甚之言,不必介懷,宜勿控辭,安心行公。
大司憲李植,執義金壽翼,掌令金始蕃,持平李梓啓曰,今年農事,初有豐登之望,旣而霖雨過度,凶荒之狀,無異上年,木花之不成,年年尤甚。內外官司,視爲少登,不爲裁損,稍稍復古,三名日進上,乃臣子享上大禮,而今幸始許復設,此則不可已也。但其中進獻馬,法取純色體象,而近例則極擇駿步,豪家有力者,從而榷之,價値二三百金,且如阿多介之制,內用新木綿,取極厚實,此則可以他物。請令該部參商裁損,且令賑恤廳及諸道按臣,預講賑飢之策。答曰,依啓。以上朝報
禮曹啓曰,以迎接都監啓辭,鄭譯以三勅使出來云,接待節目,令禮官預爲定奪事,傳曰,依啓事,傳敎矣。鄭譯,以勅使出來之說,出於千萬意慮之外,其接待節目,無前例之可據,該曹不敢擅斷,議大臣定奪,何如?傳曰,依啓事,傳敎矣。議于大臣,則益寧府院君洪瑞鳳,以爲勅行員役之多寡,本不外於牌文中所列,而今此勅使一員,剩出於過江之後,此則所未有之變禮。儐接諸臣,旣已力爭,灣上不能救正,入京之後,頓加挫殺,於迤西接待之節目,則徒增其怒,而無益於義坊之道。伏惟上裁。左議政沈器遠,右議政金自點,以爲,今此鄭譯以勅使出來云。接待節目,西路自有議定已行之擧,而未入京之前,必有枚擧狀啓之事,令禮曹與迎接都監,斟酌處之,何如?昇平府院君金瑬,領議政沈悅,病不收議,大臣之議,如此,上裁施行,何如?啓依議施行。
迎接都監啓曰,勅使時館內各處所用柴燒木,極其浩大,專責於其人,則有難支之弊,自前到防軍,一二日使役取用,出於不得已之擧矣。今番勅使,有張大接應之擧,而許多燒木,尙無磨鍊,取用之處,若以役軍取刈,則兵曹償價之木,所餘零星,若以其人專辦,則各官之弊不貲,極爲可慮。自前到防軍,空日役用,其意有在,及期上來之軍,一日取役,似無所妨。今者勅使未到之前,防軍上京,適當其時,令該曹,依前例定送,使之一日爲役,以濟館中之用,以除外民之弊,宜當,敢啓。傳曰,依啓。
兵曹啓曰,頃因迎接都監啓辭,以到防軍燒木刈取事啓下,而凡各處燒木取用,其人之役也,而館所許多取用,專責到防軍士,則不但力所不及,事甚未妥。且五間防川之役,本曹又以到防軍啓下,大役,勢將疊到雜頉,計除應役元軍數一千二百餘名中,除出五百名定送都監,一百名定送造成所,其餘軍,使之赴役於防川,竝令一日赴役之意,敢啓。傳曰,知道。以上迎接都監謄錄
政院啓曰,禁府郞廳,以委官意來言,判義禁李德泂,又爲陳箚辭職,今日三省推鞫,不得爲之云矣,敢啓。傳曰,知道。
又啓曰,禁府郞廳,以委官意來言,判義禁李德泂,遞差事,命下矣。三省推鞫遲延,判義禁速爲差出事,啓稟云,敢啓。傳曰,明日爲政差出。以上義禁府謄錄
備邊司粘連啓目。答曰,此事,彼輩時未提起,其非今年之事可知,勿爲送人,入京後觀勢開諭。
司憲府粘連啓目。答曰,緘答內辭緣,的實與否,令本道詳覈啓聞。以上內下記草
上在昌慶宮。停常參·經筵。
自昧爽至辰時,有霧氣。午時,日暈。夜五更,電光,黑雲一道,起自艮方,直指巽方,長五六丈,廣尺許,良久乃滅。
有政。以金藎國爲判義禁。
禮曹啓曰,阿多介內供新木綿,雖不可全廢,民力有裕間,姑令三分之內二分,則以他物精潔者,取正代用,似或無妨,而憲臣所謂多儀之享,只在恭敬云者,果合禮意,惶恐敢啓。傳曰,進上馬及阿多介,限明年權減,可也。朝報
義禁府郞廳,以委官意啓曰,判義禁已爲差出,卽爲命招,三省參鞫,何如?傳曰,知道。義禁府謄錄
領議政沈悅,初度呈辭。入啓。答曰,不允批答。
工曹草記。答曰,以猪毛大中筆各一柄·黃毛筆七柄定數,可也。以上內下記草
上在昌慶宮。停常參·經筵。
藥房都提調左議政臣沈器遠,副提調行都承旨臣金堉啓曰,伏未審聖候,若何?近來風日平和,玉體將攝,爲日亦久,伏想感冒諸症,幾盡平復,而元症脹候,及腹內堅硬,今則加減,如何?劑入丸藥,連續進御乎?臣等無任區區之慮,敢此問安。答曰,與前無異。丸藥,時未進服矣。內醫院日記
吏曹口傳政事,以閔馨男爲判義禁。
皇帝勅諭,朕思歲貢禮物,皆出自民間,民皆朕之民也,故慮其煩苦,特爲量減,又京中內外囚繫之人,俱已赦宥,其崔鳴吉·金尙憲,雖罪在不赦,朕亦寬釋,令侍從世子,罪魁金尙憲旣釋,其同黨在義州監禁者,申得淵·曺漢英·蔡以恒,及包城之朴潢等,亦已救出。又林慶業,造亡國之罪,乃不身任其辜,將覆宗之禍,貽於弟兄族屬,而竟自逃亡,思世間未有如此之凶人也。然以一人之故,而戮其全宗,殊覺不忍,已盡原釋,全歸本地,特諭。原錄綿紬二百五十匹,今減五十匹。紅綿紬二百五十匹,今減五十匹。白綿紬一千五百匹,今減五百匹。細麻布四百匹,今減三百匹。木綿七千二百匹,今減二百匹。好腰刀二十六把,今減六把。五瓜龍席四張,今減二張。各樣花席四十張,今減二十張。其各項貢物不在減數者,及元朝冬至·聖節朝賀等項禮物,悉照舊例,八年五月。
朕,聞差出使臣,謂以明朝舊例,所得禮物太多,民頗不堪,此非善政也,故特減其數,以爲定例。禮物在沿邊驛遞餽送,甚爲不便,今後可餽之于王京,至于沿途大小驛站接待,一應折席之例,及侍女鷹犬,盡行裁革,其迎送·宴接等儀如舊。又沿途中火及歇宿處人役,或乘機指索擾民者,亦未可知,當令使臣到彼,於食用之物,斟酌省減,而特諭。八年五月。
奉天承運皇帝詔曰,洪惟太祖皇帝,受天明命,肇造弘基,神功聖武,遺厥子孫,迨我皇考,承元繼體以來,十有七載,顯謨遺略,深恩厚澤,用干戈而討逆,本仁義而納降,所以遐邇向化,丕業日隆,臣子方作萬年之頌,宮車乃有一朝之虞,肆予沖人,正在弱齡,詎意宗盟及諸大臣,咸謂神器,不可以久虛,宗祧不可以乏主,于皇子之中,合辭推朕,勉循輿情,于本年八月二十六日,卽皇帝位于篤恭殿。於戲,惟予小子,莅玆重任,所賴伯叔宗親大小臣工,同心協力,輔朕不逮。其以明年正月初一日,爲順治元年,宜發大赦,共圖惟新,自八月二十六日昧爽以前,一應罪犯,倂常赦所不免者,盡行赦宥,布告中外,咸使聞知。八月二十六日。
據該部奏稱朝鮮邊臣,捉得船兵九人送來,朕思明朝,不達時勢,輒欲思逞,伏船海外,竊我邊彊,今邊將力戰擒獲,有見王之法令,嚴明恪守藩職,朕甚嘉之。今特賜恩五百兩,以答忠誠,王其祗受,益篤臣節永堅世守,其擒船官兵,宜量爲陞賞,仍申飭邊臣,嚴加偵探,欽哉,告諭。八年九月十五日。
朕,惟荷寵荷休,惕君師之任,丕承丕顯,念謨烈之貽,長大賚已頒國中,覃恩宜及海外,眷爾朝鮮,藩鎭乎東,拱極乎北,王事大以禮,每抒上藎之忠,朕字小以仁,亦出中心之貺,特賜貂馬文錦,以示遐邇均霑。王其職守時修,攸賴漢江之砥柱,忠勤日茂,永恃箕甸之長城,欽哉,故諭。給賜國王駿馬一匹,玲瓏鋄金鞍轡,全黑貂一百張,王妃玄色葡萄花錦段二匹,眞靑補段二疋,紵絲二疋,天藍六雲段二疋,官綠六雲段二疋,熏十疋,綾五疋,絲紬五疋。八月二十六日。以上朝報
迎接都監啓曰,自前勅使時,曾無駝駱取用之規。今見輔德柳景緝狀啓,勅使全不飮酒,連啜駱茶,令都監措備以待云,京畿農牛二三首,令戶曹取來,別養以用之意,敢啓。傳曰,知道。
備邊司啓曰,禮曹啓辭,以鄭譯接待節目講定事,議于大臣,入啓,依議施行事,啓下矣。收議有曰,西路自有議定已行之擧,未入京前,必有枚擧狀啓之事,令禮官與迎接都監,斟酌處之云云,而越江之後,供億舍館等事,必有西路已行之規,而至如中路迎慰禮單·御帖之爲與不爲,非禮曹·都監擅斷,更令廟堂急速定奪,何如?傳曰,依啓事,傳敎矣。旣爲三勅使之後,則義州以東供億館舍等事,自有一路已行之規,別無入京異同之事,而至於中路禮單·御帖等節目,則今見遠接使·平安監司聯名狀啓,迎餞宴禮,彼旣有竝與御帖停廢之言。今無汲汲定奪之事,姑觀入京所爲,從容處之,何如?傳曰,依啓。以上迎接都監謄錄
政院啓曰,判義禁金藎國,昨日已蒙遞差,則三省推鞫,不宜一刻遲延,當日爲政差出,何如?傳曰,口傳政事,爲之。
禁府都事,以委官意來言,判義禁閔馨男,旣已差出,三省推鞫,不可遲延,命招開坐之意,敢啓,傳曰,依啓。
禁府啓曰,乙生移送義禁府,則當爲三省推鞫,委官何大臣進去乎?傳曰,右相兼進。
禁府郞廳,以委官意啓曰,自古三省之時,禁府同知事一員,雖或未參,仍爲推鞫,而同知事二員,皆不參則無開坐之例。今者同知事李必榮,入直摠府,金蓍國辭職不進,臣等與兩司,俱已會坐,而莫重省鞫,本府堂上,至於二員不參,仍爲推鞫,事體未安。推案還入,明日待開門,兩同知事命招同參之意,敢啓。傳曰,知道。
又以委官意啓曰,三省推鞫,自前無本府堂上二員不參,而仍爲省鞫之時,同知事二員有故,則郞廳卽當預言於臣,啓請命牌,而臣與兩司,俱會本府之後,始知兩同知事不進,禁府當該郞廳,推考,何如?傳曰,允。以上義禁府謄錄
備邊司粘連啓目。答曰,文蔭差遣處置乙良,仍存勿罷。
答吏曹參判鄭廣敬疏曰,省疏具悉卿懇。已甚之言,不必介懷,宜勿控辭,安心察職。
禮曹粘連啓目。答曰,依啓目施行爲乎矣。役米一斗,似多量宜減定。王子藏胎事以上內下記草
上在昌慶宮。停常參·經筵。
下直,阿山萬戶金孝忠。
申時,達城尉徐景霌卒逝。啓。內下日記
傳曰,各宴內外禮單,依勅書所減,詳細更書,啓下後施行事,分付該曹。
金堉啓曰,今番勅行,一路迎慰,竝令停罷,開城府別問安承旨,亦當不去乎?若或進去,則不可不預爲定奪,何承旨進去乎?敢稟。傳曰,尹絳進去。
洪鎬啓曰,當日·明日停朝市,三省推鞫,不得爲之,故推案還入。且來初八日大祭正日,大祭前三日,省鞫亦不得爲之之意,敢啓。傳曰,知道。
知事尹毅立卒逝。啓。以上朝報
傳曰,今下弓矢,阿山萬戶金孝忠給送。
領議政沈悅,再度呈辭。入啓。答曰,不允批答。
司憲府照目。答曰,依允。功減一等照律爲乎矣。申格等棄。又照目。答曰,依允。功減一等,南翧乙良棄。
戶曹草記。答曰,價重之物,猝然分定,殊未妥當矣。勅使求請牛黃等事
備邊司粘連啓目。答曰,依允。狀達草乙良,使之稟定。
大司成金蓍國上疏。入啓。答曰,省疏具悉卿懇。諫官之疏,似非爲卿以發,勿爲控辭,安心察職。以上內下記草郞廳李重彬校正。日記廳郞廳金弘澤書。
上在昌慶宮。停常參·經筵。
辰時,日暈。夜四更,艮坤方有氣如火光,達夜下雨。
掌令金始蕃啓曰,臣,近遭同氣之喪,悲傷慘痛之中,不覺蹉過了時日,而卽遠之期,只隔一日,自不能抑情定心,吟詠構思,秋三朔月課,限內未及製呈,方在應推之中,不可仍冒,請命遞斥臣職。答曰,勿辭,退待物論。
司憲府掌令李尙逸,異姓三寸姪幼學李德源身死,服制已行七日,出仕,何如?啓依所啓施行。
咸鏡監司書目,甲山府使白賢民罷黜事。
禮曹,達城尉徐景霌卒逝,自今日至明日,停朝市。啓。
正言任翰伯啓曰,今秋三朔月課,臣當製進,而臣於昨日進參省鞫之後,罷坐還家,繕寫之際,以致日暮,使人進呈,時刻已過,見却於玉堂,終不得入啓。方在應推之中,決難仍冒,請命遞斥臣職。答曰,勿辭,退待物論。
院啓,正言任翰伯,引嫌而退,適緣公故,未及製進,在所固然,而應被推勘,勢難在職,請正言任翰伯遞差。答曰,依啓。
京畿監司書目,陽川縣令尹世獻,父在喪事。以上朝報
兵曹啓曰,傳敎矣。臣等常慮迎曙驛路之尤甚凋弊,猝見監司狀啓,不能記憶備邊司事,如是回啓矣。致勤聖敎,不勝惶恐。傳曰,知道。且迎曙察訪,不識曾前事目,如是牒報,其不職,甚矣。
傳曰,藏胎吉日,臨迫,而該司不爲擧行,尤甚怠慢,官吏,政院,檢飭摘發治罪。以上銀臺日記
訓鍊都監啓曰,京畿壯抄砲手,依前例分三運入番鍊習次,初運則今十月二十一日,二運則十一月二十一日,三運則十二月二十一日,各其排日,鱗次上送事,京畿監司處,行文知委之意,敢啓。傳曰,依啓。訓鍊都監謄錄
上在昌慶宮。停常參·經筵。
夜一更,雨雹,狀如小豆,巽方有氣如火光。五更,白雲一道,起自坤方,直指艮方,長竟天,廣尺許,良久乃滅。內下日記
義禁府啓曰,自前勅使所館處,各門把守及勅使出入時禁喧假都事五員·假書吏六名,令該曹差出待候,而勅使入京時,應入羅將,前例相考,則前導禁喧羅將各三雙,而所着衣巾等物,則自都監,別備以給矣。今此勅行,羅將各三雙,計之則十八名,及南別宮左右大門·三挾門竝五處禁亂羅將,又十五名也。不可以迷劣之人,苟充定送,令兵曹考據前規,某色軍士中擇壯實伶俐者定送,俾免生事,何如?傳曰,允。義禁府謄錄
工曹啓曰,新造祭器中,于里二百餘坐,當以礪石磨正,然後可無瑕痕,而京中私匠甚少,無以周旋鑄成,謄錄付磨鏡匠,哨軍全山等七名,遵依前規,許令付役,速爲完畢,何如?傳曰,允。訓局謄錄
領議政沈悅,三度呈辭。入啓。答曰,不允批答。
戶曹草記。答曰,入京後如有設宴之擧,則其京中禮單,似難合給矣。
禮曹草記。答曰,東宮內官入去時領送。紅柿子事以上內下記草
校理李元鎭,子息成婚事,廣州地出去。
吏曹啓曰,臺諫有闕,政事,取稟。
副司直朴漪,月課連三次不作,依承傳罷職。
吏曹,前府使朴弘美身死,曾經承旨。啓別致賻。
府啓,掌令金始蕃,引嫌而退,喪患之中,未製月課,容有可恕,而應被推勘,勢難在職,請掌令金始蕃遞差。答曰,依啓。
刑曹參判尹履之,同姓孫尹世鳴身死,服制已行七日,出仕,何如?啓依所啓施行。以上朝報
上在昌慶宮。停常參·經筵。
卯時,日有兩珥。
備邊司啓曰,傳敎矣。中路承旨,已呈御帖·禮單於兩使,則開城府·碧蹄承旨,勢難異同,竝爲齎持進去,詳聞遠接使之言,知其用與不用之例,而處之,似當。且鄭譯,今稱三使,所贈物目,則不可不一體磨鍊,書單以給,而至於御帖,則渠亦以爲何敢偃然受之云。不當自我更爲擧論,彼雖有問,以此意,與遠接使相議措辭以答,恐或無妨,依此施行,何如?傳曰,御帖,一體送之,宜當。且禮單,彼不領受,則勿爲載去,只呈單子,可也。
左副承旨尹絳,開城府別問安使出去。
大司憲李植上疏,伏以,朝家設官任人,必須揣其才分力分所及,而以用舍之,人臣亦宜量其才分力分而辭受焉。使人必當器任必中量,然後績用不敗,而衆務擧矣。我國之末弊,則有不然者,士大夫,無論大病小病可堪不堪,而皆入病狀,故自上軫其紛擾,亦不考實病虛病有能不能,而例皆辭章。然猶淸官自重,已露辭單,則嫌於再出,仍不仕進,終必得遞乃已,曠官之患,則猶夫前也。臣之重病在身,今已七年,朝廷非不知實狀,而承乏强委,以至今日,操事加疊,仰申勞役,殆無虛日,此盛壯平日所未曾有也。今則寒縮發熱之證,因積勞倍重,連日趁衙,冷風觸傷。昨日自省鞫退歸,頭痛暴發,眩昏閉塞而少蘇,深房擁爐,不得點汗。已無出門氣力,而下吏以處置同僚來告,然於數日之內,決難詣臺,不可已之職事又廢矣。仍念臣本職,不但言論可否,實多刑法辨理文書推勘等事,本非短才昏識所能堪任句了也。文衡三秉,已極猥濫無前,而六十之年,精神已散,襪線餘寸,枯腐已盡,雖尋常畫葫之什,動見玷貶竄改,至於廟堂分明指授之意,亦不能下筆,措語辭命之間,欠闕多矣。抑惟凡人事役,雖擔水負柴之勞且賤,可以同日兼行,盡力所至而爲也。惟文字結撰,在於心思,雖以妙年精力,若不能專一,則必荒雜闕漏,而不能完篇矣。今已極衰已竭之精神,冒當修史大事,聚集數百卷亂帙,乃欲句軸章帙,上下補綴,逐年逐事,手書目役,然後以之編輯,計不下三四十卷,而臣常無閑日,詣闕坐臺之頃,雖得餘晷,昏昏頓頓之中,開櫃披冊,如對生面,數行未畢,兩睫已迷,把筆伏紙,點畫不成,翌日檢看,謬誤疊觀,徒費日子,尙未草定一冊。自任之事,尙且如此,他職之不稱,擧此可槪矣。伏願聖明,洞察此意,如元孫講學之任,雖未可遽改,本職及兼帶文衡之任,先賜鐫削,使之旬日調治,幸得少瘳,得就史事,則庶可粗效一職,不負委任之聖意矣。臣,病劣之極,憂悶不耐,妄言朝家用人之失,兼私懇詞語無倫,實深惶悚,如蒙採納裁處,則不但愚臣之幸,乃國事之幸也。答曰,省疏具悉至懇,卿辭至此,本職當勉副焉。以上朝報
工曹啓曰,祭器鑄造諸色匠役料布,戶·兵曹磨鍊題給,自是舊例,而啓下事目,移文兵曹,則諉以勅使時用度罄乏,不卽上下,設局已久,役布不給,逐日號訴,情勢亦然,令兵曹,照例題給,何如?傳曰,允。
兵曹啓曰,傳敎矣。各衙門凡有大小役,必責料布於本曹,本曹以有限之價布,其何能當之?本廳雖有鑄成之役,而工曹,乃是八道匠人價布收捧之地,以此價布,逐朔償役,未爲不可,而必欲責出於本曹,其意未可知也。本曹年納價布,近因木花大無,居半不納,加以勅使時用度浩繁,決不可除出以助之,然事係祭享重役,且旣已啓下,只今朔上下,後勿爲例之意,敢啓。傳曰,依前例爲之。以上兵曹謄錄
義禁府啓曰,卽見本府都事柳景紹狀啓,則軍官李得亨,曾已逃躱,不得捉來之故,不爲拿來云。重罪之人,先自逃躱,事極可駭,急急跟捕之意,本道監司處,行移,何如?傳曰,允。義禁府謄錄
備邊司粘連啓目。答曰,監司推考,似爲太早,姑勿施行。
又粘連啓目。答曰,其中以內奴代定事,及僧人給牒事乙良,勿施。以上內下記草
禮曹啓曰,達城尉徐景霌卒逝單子,禮葬時未復舊,棺槨役軍,依近例題給之意,入啓,判付內禮葬事,命下矣。卽將此意,移文戶曹,則以爲庚辰年大臣之喪,三司同議,裁損節目,入啓允下。今亦裁損與否,自臣曹定奪云,何以爲之?敢稟。傳曰,依橫看准給。
禁府,前滿浦僉使魏廷喆,前高山里僉使崔英得,拿囚。啓。以上朝報追謄
上在昌慶宮。停常參·經筵。
下直,江華留守李厚源。
備邊司草記。答曰,此是自前例送之物,今不可干也。
領議政沈悅,四度呈辭。入啓。答曰,遣承旨敦諭。
內醫院草記。答曰,竝爲復舊,殊未妥當,從略加定,以紓民力。以上內下記草
傳曰,政事,明日爲之。
禁府都事柳景紹,前江界府使金鎭等,拿來。
以原興君邊潝,病重書啓,傳曰,鍼醫中擇送,使之往來看病。以上朝報
上在昌慶宮。停常參·經筵。
夜一更,流星出五車星上,入北方天際,狀如拳,尾長三四尺許,色白。三四五更,東坤方有氣如火光。內下日記
領議政沈悅箚子。大槪,隨參庭請,亦是廢論,然猶有首從之分矣,今則直作廢母之人。噫,君臣父子,人之大倫,臣而廢母,厥罪伊何?生爲一代之罪人,死負千載之惡名,戴履天地,何以爲顔云云。傳曰,省卿上箚,予甚缺然,卿之心事,言之已甚,予已洞燭,須勿固辭,速出行公,以副予至意。
有政。以洪茂績爲大司憲,朴敦復爲掌令,吳挺一爲正言。
減定後歲幣改磨鍊,黃金一百兩·白金一百兩·豹皮一百張·鹿皮一百張·水獺皮四百張·靑黍皮三百張·水牛角弓面四百桶·好大紙一千卷·小好紙一千四百卷·五瓜龍席二張·各樣花席三十張·蘇木二百斤·胡椒十斗·茶一千包·好腰刀二十把·順刀二十把·白苧布二百匹·細麻一百匹·布一千四百匹代,木綿一千四百匹,各色綿紬一千四百匹內,紅綿紬二百匹·綠綿紬二百匹·白綿紬一千匹,各色木綿九千八百匹內,雅靑木綿四百匹·紅木綿五百匹·藍木綿五百匹·白木綿一千四百匹·木綿七千匹。
是夕,三度大雷下雨。以上銀臺日記
同副承旨李行遇書啓,臣承命往諭于領議政沈悅,則以爲臣,老病日深,罪累山積,臣之情勢,決難仍冒於具瞻之地,不得已籲呼乞免,而日月之明,未燭危悃,三降絲綸,不允所辭,又遣近侍,敦諭諄切,臣是何人,敢當異數?感激兢惶,繼之以涕,不知所達云矣。傳曰,知道。
禮曹佐郞鄭弘址卒,金時讓等,致祭後入來。
定川君崔來吉,入來。以上朝報追謄
吏批,以李艪爲禮曹佐郞,承文博士單金頊,李蓍吉爲光陵參奉,李溟爲司僕提調,李景憲爲司饔提調,李慶綿爲甲山府使,鄭孝俊爲氷庫別檢,朴爲宗簿寺正,林爲吏曹佐郞,權祉男爲陽川縣令,慶尙道審藥單尹孝男。
上在昌慶宮。停常參·經筵。
下直,滿浦僉使尹聖翼。
申時,雷動電光。夜一更,雷微動。二更,流星出天蒼星下,入坤方,狀如甁,尾長七八尺〈許〉,色黃。夕時下雨。
傳曰,今下弓矢,滿浦僉使尹聖翼給送。
御營廳草記。答曰,知道。照例施賞。別抄武士試才優等事
刑曹啓目。答曰,依允。張仁昌等所犯乙良,問于春男處置。
刑曹粘連啓目,答曰,投入曲折,推問處置。
繕工草記,答曰,厥數亦多,更減施行。以上內下記草
高山縣監朴敏道,石城縣監閔晉亮,差使員還下去。
刑曹判書徐景雨箚子。大槪,臣病甚重,都摠管乞遞事。入啓。答曰,摠管遞差。
政院啓曰,卽者正言吳挺一,前任禮曹郞官時,月課未及製進來避,而前事勿避,已成近例,避嫌還出之意,敢啓。傳曰,知道。
政院啓曰,右承旨洪鎬,異姓四寸幼學柳守全身死,服制已行四日,出仕,何如?傳曰,依啓。
政院啓曰,陽川縣監權祉男,今已謝恩,而勅使迫頭,站上支待之事,萬分緊急。今日內雖未及署經,依謝前出仕例,使之仍爲下直,直赴站上,何如?傳曰,允。
下直,陽川縣監權祉男。
慶尙監司元斗杓,江華留守遞來。
府啓,新除授掌令朴敦復,時在慶尙道寧海地,請斯速上來事,下諭。答曰,依啓。
持平蔡聖龜,在外入來。
右議政·都承旨金堉,碧蹄出去。
京畿都事李行進,政丞陪行,因分付落後入來。以上朝報追謄
上在昌慶宮。停常參·經筵。
夜四更,流星出南方淡雲中,入巽方天際,狀如拳,尾長三四尺許,色白。
備邊司啓曰,傳曰,勅使入京後頒敎,似當。此意言于備局事,傳敎矣。在前中朝詔勅之使,因慶出來,則本朝亦有頒敎之擧。今番勅使之來,依此擧行,誠合事宜。聖敎極爲允當,令政院,劃卽分付,何如?傳曰,依啓。朝報
藥房都提調左議政臣沈器遠,右承旨臣洪鎬啓曰,伏未審聖候,若何?數日來寒威嚴緊,風色甚惡,節宣將攝之際,恐有所妨,脹症及諸餘症加減,如何?鍼穴瘡處,已爲完合乎?劑入丸藥,尙未進御耶?臣等無任仰慮之至,敢此問安。答曰,諸症,與前一樣,鍼處已爲完合,丸藥自今日進服矣。內醫院日記
備邊司草記。答曰,義州以西,載屍之馬,亦爲題給。屍身自瀋載來事,宣傳官金遠聲
傳曰,史官一員待命,騎馬三匹立之,宗廟祭物祭器·獻官以下,內摘奸。
工曹草記。答曰,依啓。尺之長短,亦爲知悉。以上內下記草
領議政沈悅,五度呈辭。大祭齋戒,留政院。
戶曹判書李溟上疏。大槪,冒陳危懇,藥房提調·司僕提調,竝許遞免事。留政院。
兵曹正郞洪處厚,承旨尹絳,入來。
吏曹啓目,廣興副奉事李厚先,病滿三十日,改差。啓依允。
忠淸監司書目,懷德呈,以副應敎金慶餘,親病以上去不得事。以上朝報追謄
上在昌慶宮。停常參·經筵。
夜五更,流星出參星上,入五車星下,狀如鉢,尾長四五尺〈許〉,色赤。
迎接都監郞廳,以別遣宰臣鄭太和意啓曰,臣待開門,馳到弘濟院,勅使入帳幕之後,令差備譯官,傳言臣馳來之由,則鄭也,卽爲下床迎入。臣以上候,決不得出迎幕次之意,措辭懇陳,則鄭也,默無一言,起入上·副使帳幕,從容相議之後,出言曰,自上不得不行禮於闕庭之意,詳言于右議政及都承旨,必已具陳,而又遣令監,上候,必有萬分不能起動之勢,而今番勅行,事體與前不同,令監姑爲留此,急急馳通,令左議政,走馬進來,與館伴三人同辭以請,則當爲曲副,俺等,齎奉勅書,直入大內,先傳于上前,開覽後,俺等,陪勅還出于正殿,行開讀之禮,仍向館所云。且言領相,何敢不參於迎勅,此意亦須通之云,臣依其言,留此以待左相之來矣,敢啓。傳曰,知道。
傳曰,鄭太和如未得請,則領相,進去開諭,似當。此意言之。
都監郞廳,以領·左相意啓曰,臣悅·臣器遠,因鄭太和啓辭,先詣弘濟院,一邊以馳進之意,啓達矣。俄而有領議政進去開諭之故,臣悅,亦爲馳進,與左相同辭陳懇,則鄭也,答曰,當此大慶,自上旣不得郊迎。又不出庭行禮,殊甚欠闕,然上候實爲如此,則俺等,當先詣便殿,傳勅於上前,然後出于外殿,宣勅百官,仍爲還往館所云矣,敢啓。傳曰,知道。
都監啓曰,勅使卽刻還館之意,敢啓。傳曰,知道。
又啓曰,鄭也,以差備譯官李耋,送言于臣等曰,自弘濟院詣闕時,則勅書在前鼓吹,不可廢,而旣已宣勅之後,則還館之路,勿爲鼓吹,館所入去時,勿爲下馬放砲,開閉門鼓吹,亦令停止云,敢啓。傳曰,知道。
又啓曰,勅使入館後,自今日爲始,各色郞廳,各一員直宿之意,敢啓。傳曰,知道。
又啓曰,百官,今日當爲見官禮,而三使,今日已晩,身且疲勞,明日有拘忌,而十日行禮云,敢啓。傳曰,知道。
備邊司啓曰,王世子不得歸寧,今已累年,而聖候久在違豫之中,擧國臣民悶鬱之情,爲如何哉?勅使到館之後,百官齊會陳請,實合事理,臣等,將欲啓稟之際,卽見遠接使李景曾狀啓,則長湍接話之間,旣已發端,而彼言大臣以下,齊來請之,則卽可成事云。庶有鶴駕東還之望,機不可失,百官行見官禮後,具由陳懇於勅使之前,以動其聽,而其日如或怱擾難便,則更於無故日爲之之意,敢啓。傳曰,無故日,爲之,可也。
都監啓曰,勅使,使差備譯官玄頊,來言于臣等曰,知事李馨長,秩高,雖不可差備使喚,使之日日伺候於館中云,敢啓。傳曰,知道。以上迎接都監謄錄
政院啓曰,禁府郞廳,以委官意來言,三省當爲開坐,而明日陳賀,又明日見官禮,三省推鞫,不得爲之云,敢啓。傳曰,知道。義禁府謄錄
前皇帝勅書三度,新皇帝勅書三度,巳時量,直傳養和堂,故自上,跪受開覽,三叩頭後,與三勅使相揖,就溫堗,行茶禮訖,三勅使,又詣仁政殿頒勅,百官,行四拜後罷,便殿禮單,則追後酌定領受,故不受而罷。
皇帝所送物目,馬一匹·鞍子一部·銀子五百兩·獤皮一百令·各色段疋二十疋,持來。以上內下日記
領議政沈悅箚子。大槪,不爲詣闕肅拜,徑先出郊,惶恐俟罪事。入啓。答曰,省箚具悉。深用嘉尙,所進之事,實合權宜,卿其安心,勿爲俟罪。
右議政·都承旨金堉,禮曹判書李景曾,輔德柳景緝,京畿監司尹墀入來。
以副應敎金慶餘辭狀,傳曰,遞差。
大殿,政院·玉堂·藥房二品以上·六曹·兩司長官,問安。答曰,知道。
明日擧動時,開門差早。以上朝報追謄
上在昌慶宮。停常參·經筵。
傳曰,頒赦·百官加爲之。
敎中外書,王若曰,出震承統,載瞻宸極之臨,重巽申恩,得覩綸綍之降,玆當丕冒之慶,合有誕告之章。惟我邦,僻處窮濱,逮寡躬,重遭多難,以小事大,迪畏天威,由險就夷,久紆皇澤,不虞瑤水之駕晏,重貽杞國之憂纏。惟洪業之永綏,有沖聖之嗣作,羲輪東出,光首被於桑溟,漢札西來,禮有加於箕甸,追先志以繼述,寵渥聿新,出內府之珍藏,賜齎有衍,豈有增一邦之重?實爲啓太平之期,自本月初九日昧爽以前,雜犯死罪以下,咸宥除之云云。於戲,德厚則棄瑕,誠格則孚衆,乾坤覆載,擧荷生成之仁,雷雨滿盈,宜示沛宥之典,故玆敎示,想宜知悉。大提學製進。
大司憲洪茂績,執義金壽翼,掌令李尙逸,持平蔡聖龜啓曰,司僕寺官員,俸祿之外,月有騶價之米,日有馬草之給。其他柴炭雜物,皆有分用之例,而至於木花之分,極其太濫,所給提調八百斤,郞廳六百餘斤,至於大小下吏,皆得其分,合而計之,則不啻萬餘斤。當此民窮財盡,補用民役,未爲不可,請亟革木花分用之謬規,以尙廉簡之風。又昨日闕庭班列,是朝廷大會也。西班列坐之中,爭爇倭草,吹烟滿坐,極爲駭愕,査出姓名,則行司勇田潝·劉伯善,此必是首倡之人,請命罷職。答曰,依啓。司僕官吏分用之物,流來旣久,勿爲革除。
迎接都監啓曰,卽者李馨長,以勅使之意來言,明日辰時,當行見官禮,罷後仍爲坐臺,三公·六卿·備局堂上·禁府堂上·都承旨·六曹參判入會後,江界府使金鎭等七人議處云。且鄭使言,須令百官齊會,見官禮時,無致所見埋沒云。令該曹,知委施行,何如?傳曰,依啓。
備邊司,以三公意啓曰,戶曹判書李溟,來言於臣等曰,卽刻李馨長,以鄭命壽之言,傳於卑職,乃東宮出來事也。臣等初聞此言,且喜且疑,卽招馨長,詳細問之,則馨長云,鄭也,今日從容密言曰,曾在西路,以東宮省覲事,微及於遠接使矣。俺之所欲圖者,在於奉世子永爲東還,何但省覲爲哉?明日見官禮後,三公與戶判·禮判·綾川君等,諸宰臣,請見於勅使,則勅使當爲許見,措辭言之曰,上候未寧已久,而東宮遠在千里之外,未得侍側。非但自上思戀日深,東宮色憂,亦何敢一日暫弛乎?當此西路民生困悴之時,省勤之行,徒貽民弊,願大人,諒此小邦臣民悶迫之情,以圖東宮永還之擧,則東土臣民之慶,曷有極哉?以此陳懇,則事可成矣。俺等在此,雖不得爲斷定之語,當歸告朝廷,永議處置云。臣等一聞此言,惝怳疑訝,莫測其端,反覆詰問於馨長,則馨長云,彼之丁寧諄複之意,出於中情,似非皮毛孟浪之言云。鄭也,若不知彼中論議,則必無輕發此言之理,想必彼國,已有此語也。彼旣如是言之,明日見官禮後,一依其言,試爲請見陳說之意,敢啓。傳曰,知道。此事,以余揆之,不無過慮也。以上朝報
迎接都監啓曰,勅使,以差備譯官來言,今日有拘忌,早飯·茶啖,勿爲設行云,敢啓。傳曰,知道。
又啓曰,卽刻差備譯官李耋來言,三使坐轎,勿爲設待云。擔轎軍四十名,卽爲放送。且諸色軍中不緊處若干軍名,亦爲量減之意,敢啓。傳曰,知道。
又啓曰,卽刻三使,以差備譯官,書於小紙出送,竹瀝達痰丸三斤,劑入,且生材肉從蓉·巴戟天·牡丹皮·柏子仁·當歸·川芎·木香黃連,各三斤入給云。令兩醫司,竝爲覓給,而其中醫司難得之材,令該曹,給價貿給,何如?傳曰,依啓。以上迎接都監謄錄
義禁府啓曰,本府囚人放未放別單,書啓,而其中尹楫,以申景禋軍官,斂襲纔畢,與景禋妾同謀,使之變着男服,踰墻逃走。李時榮,則前爲典獄主簿,與罪人之蔓兄弟,同房寢處,不爲枷囚,任便行止,以致逃躱。如此之類,不爲除治,故大罪之人,相繼逃出。至於安翼·金挺翼,則兵曹禁軍取才時,六兩換以輕鏃,莫重國試,用私售奸云,此人等所犯,査照律文,則不至於死。今此大赦,似當一體蒙宥,而尹楫·李時榮,出於臺論,安翼·金挺翼,係干國試,臣等,不敢擅便,何以爲之乎?伏惟上裁。傳曰,罪犯甚重,勿宥,似可矣。
又啓曰,罪人金鎭·李有·南宮楫·崔英得等,勅使,自館所竝爲放送矣,敢啓。傳曰,知道。以上義禁府謄錄
答戶曹判書李溟疏曰,省疏具悉卿懇。卿之才器,實合此任,竝勿控辭,盡心察職。
傳曰,今番進獻禮物,擧皆不好,而其中黃紬,尤爲麤劣,事極駭愕,當該官吏推考。
備邊司粘連啓目。答曰,技藝工拙乙良,擧論安徐。以上內下記草
政院啓曰,頒赦事,命下矣。某罪以下赦之乎?敢稟。傳曰,雜犯死罪以下,竝宥。
高山察訪申恦,差使員上來。
吏曹啓曰,頒赦爲之事,命下矣。自前例,有別歲抄之擧,何以爲之?傳曰,依前例爲之。以上朝報追謄
上在昌慶宮。停常參·經筵。
夜五更,有霧氣·電光。
下直,上土僉使成豐烈。
備邊司,以三公意啓曰,臣等伏承祕密啓辭批答之敎,恐於今日見官禮後,有相見之事。今朝言於李馨長曰,東宮永歸之事,昨聞爾言,深以爲幸。更爲思量,當此新政之初,遽發此語,則上國之人,或不無疑訝,以爲先皇崩逝未久,乘此機會,乃有此言,深加非議,則我國,從前咸戴皇恩之意,歸於虛地。鄭也,雖爲我國盡誠周旋,上國許多諸人之論議,安能保其必同乎?非但分義未安,亦恐有訾議之患,莫如先請省覲,徐觀事勢,而以圖永歸,宜當云。則馨長,以此意,密言於鄭。鄭也沈吟良久曰,此言亦有理。今日有査事進,明請見,永歸與省覲,俱勿提起。只以上候未寧,久未差復,世子遠在千里之外,未能省疾,臣民悶迫之情,曷勝云喩之意,措辭言之,則俺當好探爲之云。依其所言,只陳悶迫之意乎?抑依頃日啓辭,以省覲爲請乎?敢稟。傳曰,以歸寧一事,明白言之,似當矣。
戶曹參議李民寏上疏。大槪,陳情乞收成命事。入啓。答曰,省疏具悉爾懇。爾爲國盡瘁,不憚權貴,故嘉其赤心,除此重任,宜勿控辭,從速察職。
備邊司,以三公意啓曰,卽刻三公·六卿·備局·禁府堂上,齊會于勅使前,列坐于西壁,而捉入被囚六人,三勅使因上副使之言,令金吾郞,推問各人之後,江界府使金鎭,滿浦僉使魏廷喆,上土僉使李有,置于西庭。高山里僉使崔英得,夞怪權管金忠善,梨洞權管南宮楫,置于東庭。仍問于三公以下曰,此罪如何?本國當何以處之?大臣答曰,越境採蔘一事,小邦非不嚴禁,而無知小民,貪利忘生,屢犯法禁。前日江邊守令,以此至於誅殺,而猶不懲戢。今此守令邊將,不能禁斷之罪,關係重律,唯在大人處分。小邦有何輕重之言乎云爾。則仍招都承旨及備邊司有司堂上,言曰,江界等地之人,多數越境,先將兵器,殺害上國之人,而主鎭守令,許給傳令牌,使之越去,滿浦僉使,則淸人處被捉之人,送人奪來。此等罪狀,當何以處之?稟達于國王,聽其處分,而回去云。大臣等言曰,大臣·六卿之意,皆竢大人處置,雖稟上前,上意亦不過如此云。則鄭云,雖然不可不啓知國王,以聽分付,都承旨·有司堂上,速爲馳往啓達云。故大臣以下,姑退依幕,以待矣,敢啓。傳曰,知道。
都承旨金堉啓曰,犯罪守令·邊將等定罪事,承聖敎回報之後,三使出坐,召入罪人,竝以赦前之事放送,誠爲喜幸。自上,似有別遣近臣,致謝之擧,未知如何,敢稟。傳曰,允。
迎接都監郞廳,以三公意啓曰,卽刻李馨長,以鄭之意,來言于臣等曰,今番降勅之事,乃是莫大之慶,本國頒赦等事,不可照常爲之。必須常赦所不原者,盡爲開釋,以示擧國同慶之意,然後上國聽聞,亦必欣喜矣。且朴潢·李景奭·李明漢·李敬輿·閔聖徽·許啓·沈演·金應海·曺漢英等,竝依本國赦例,收敍,宜當云。且曰,今番漢船捕捉事,上國旣有錫齎褒嘉之典,則邊將·邊倅有功勞者,本國亦當施賞。防禦使閔應騫超資陞爲兵使,彌串僉使金礪器亦爲加資褒美,然後當身等,必爲激勵,而上國亦喜其賞功之擧矣。臣等答曰,今此慶典實是臣民胥悅之事,故死罪以下,咸宥除之,百官在職者,竝爲加資。此則大慶所用之典也。朴潢以下,則當依所言啓達施行矣。至於漢船捕捉之人,則朝廷亦當論賞,而海上防備,防禦使專掌爲之。今若移授兵使,則海防之事,似不着實,且本國官職,防禦使與兵使相等。今若超資,仍授防禦使,以重海防之任,則於渠有陞秩之榮,而其於漢船防備,亦有益矣。李馨長,以此意回報,則鄭之答曰,然則超資,仍任防禦使,以爲激勸之地,宜當云。敢啓。傳曰,依施。以上朝報
迎接都監啓曰,今日,例有別茶啖入給之意,敢啓。傳曰,知道。
又啓曰,卽者差備譯官玄頊等,以勅使意來言,江界·滿浦所囚罪人,旣蒙大赦,首罪之人,亦旣見原,卽爲下諭平安監司,使之放釋。且伐登浦權管,罪犯雖重,而當與諸人一體蒙赦,官任遞否,非俺等所知,而不須顯然治罪。今番大赦,天下同慶,無有一夫抱冤,其在遠近在罪曾所不赦之人,竝令蕩滌,均被普澤云。敢啓。傳曰,知道。下諭一事,卽爲施行,伐登權管,遞職。
又啓曰,勅使,使差備譯官李耋等來言曰,俺等所居之館,非一二番往來之地,而多有變通之處,不可不言。副使所入之房,南壁無窓戶,故不爲明朗,使之改出窓戶。三勅使所入房南樓,前中廊撤去,以外行廊通二間爲一,溫突數至八處,以爲日後家丁輩入接之所。南樓下東西挾廊,竝作溫突,使衙譯等入接,以中廊撤毁材瓦,移造副使廚房及廁間云云。且曰,俺等往來西路,多有弊端。吾助川·金郊兩站,相距不遠,出站有弊,合竝兩站,居中設一中火之所。入京之際,每止宿於碧蹄,犯夜馳到弘濟院,則非但俺等,亦甚疲困。一路植炬及捧炬,亦多有弊,此意告于都監,啓知後,弘濟院舊基,設一館宇,使往來勅行,中火於碧蹄,來宿於弘濟院,則彼此俱極便當。今番則雖未及變通,俺等還去之後,趁卽擧行云。都監,似難擅便,令廟堂定奪,宜當,敢啓。傳曰,依啓。
又啓曰,卽者差備譯官崔孝信,以三勅使意,來言于臣等曰,瀋陽陪從禁軍朴廷傑,義州將官鄭得良等,自瀋中奉世子敎令,金鎭等推捉事出來,遠路驅馳,不無功勞。雖施盃酒之賞,不可無酬勞之意云,敢啓。傳曰,言于備局。以上迎接都監謄錄
義禁府啓曰,禁府都事,以委官意來言,明日當爲三省開坐,而非但冬至拜表,且於館前有不離之事,三省推鞫,不得爲之云,敢啓。傳曰,知道。義禁府謄錄
傳曰,今下弓矢,上土僉使成豐烈給送。
備邊司粘連啓目。答曰,事涉猥濫,令本道監司,明査處置。
兵曹粘連啓目。答曰,依允。申景琥熟馬一匹,金得立表裏一襲賜給。以上內下記草
江原都事書目,災傷漏卜,歙谷縣令權起源,罷黜事。
全羅監司書目,都事李齊衡,病重罷黜,踏驗時日已晩,其代督令下送事。
禁府蒙宥,李必馦·黃瀷·林俊業·金㙉·李穦·尹有仁·崔應天·李孝成·李應民·金德奉·朴乭進·金山·尹龍卜。
府啓,司僕寺官員,旣有俸祿,又有騶直,其他雜物之用,亦異於他司,況此無名太濫之物乎?今者民窮財竭,凍餓相望於道,罷此謬規,補用於救民,甚爲便當。本府木花分用之規,請亟命革罷。方今民事,可謂急矣。凶旱連仍,已五六年矣,加以木花絶無,民生流離飢凍,八路同然,而嶺南爲尤甚。當此之時,不思賑救變通之策,則烏在其爲民父母也?臣等,忝居言地,耳聞目見,無非慘惻,誠有所不忍也。今年當初,則或冀稍豐,及其結實,枯損太甚,無異於往年,民生口食之艱,已不可言。至於貢賦徭役,無計辦措,以布應賦之物,決不可備納,如其人價布·田稅作木等,從便,價布米收捧,則三南之民,或有絲毫蘇息之路。至於嶺南公貿木,乃是不可廢之大役,而雖百爾誅求,決難辦出云。臣等愚計,全羅·忠淸·慶尙左·右兵營新選價布,自前不入於公家,不過爲帥臣私用之物。雖不能永爲恒式,限今年全數除出,統營,專管海利,無中生有之物,其數不億擧。其表表人所共知者言之,則三南業船之民,或以貿販,或以漁採,輻輳於東海統營,專管收稅貿辦,則一船之收細布,大者十五疋,小者不下八九疋,漁船則每船收其一疋,其數之多少,雖不可詳知,若除出此布,以補公貿之役,似爲便當。令本道監司,限今年照管船稅,收其納布,監司亦自營中,隨便措備,以對民役,則嶺南民生,庶有蘇息之路,豈不大可幸哉?公貿大役,若或全減爲難,則從平價以米代捧,亦似便當,而此非臣等目見而知之者,未得歸一之策,請令本道監司,十分體念,從長善處,俾救溝壑之民,不勝幸甚。答曰,令該曹議處。司僕寺事,已諭。
明日開門差早。朝報追謄
上在昌慶宮。停常參·經筵。
昧爽,灑雪。夜五更,有霧氣,電光。
下直,冬至上使密山君澯,副使曺文秀,書狀官金泰基。內下日記
備邊司,以三公意啓曰,臣等引見罷後,卽與吏曹判書南以雄,戶曹判書李溟,判尹具仁垕,兵曹判書李時白,工曹判書尹暉,禮曹判書李景曾,右尹鄭太和等,直詣館所,通之以求見之意,則上·副使答曰,日已晩暮,不得出接,如有所言,則言於三使,可也云。臣等,進于鄭之所寓之房,循例勞問後,臣等言曰,國王宿疾沈綿,久未差復,自今年秋初,症勢尤緊,燔鍼至於數十餘度,服藥不知其幾許,而少無顯效。此時世子,遠在千里之外,未能省疾,一國臣民悶迫之情,可勝言哉?如蒙上國許令來省而歸,則其爲盛幸,亦何盡喩,此係上國處分,非小邦所敢陳請,而適逢大人,因慶來臨,敢此來告矣。鄭云,先皇在時,則直請歸寧,可也,而今則事勢異前,只陳本國情勢而已。仍爲起去,良久還來,以上·副使之意,傳言,俺等相見國王,顔色多有病候,今聞諸宰臣所言,本國情勢,則已知之矣。俺等只耳聞而已,別無可否之語云云矣。敢啓。傳曰,知道。
府啓,司僕寺官員所用之物,無名大太濫,物議非之,久矣。臣等所以區區强請者,實出於敎人廉恥之道也。殿下之不卽允從者,優容臣下之盛意也。臣等,非不知聖意之所在,而以殿下,過爲優容之故也。世道浸浸然入於無恥之域,豈不寒心哉?臣等,雖仰體聖意,遲難而止矣。然羞恥之心,人所同有,彼豈因循謬習,不自改革乎?請亟革陋規,以存廉讓之風。臺諫,爲人主耳目,上格君心之非,下正百僚之失,其爲任,豈不重哉?是以,當宋盛時,所選用者,不過范仲淹·歐陽脩·唐介·呂誨等數人而已。其他豈無名人?不與其善者多矣。目今官不擇人,百隷怠職,至於臺閣之選,多以雜類苟充,識者寒心,輿情缺望,非今斯今也。掌令朴敦復,爲人庸劣,麤鄙閑漫,百執事之任,決不堪,衆所共知也。況此言責之任乎?該曹不愼擇人,其來雖久,不可無責,掌令朴敦復,請命遞差,吏曹當該堂上郞廳,竝推考。綱紀解弛,人不畏法,日以益深。守令不法,自外謄傳者,非止一二,而臣等,不卽擧劾者,或慮其風聞不實,趑趄不發者,久矣。近日所聞,擧其尤甚者而言之,則富平府使許曙,諉稱支待,濫徵細布於民結,及其用下之時,換用麤布,其他種種侵虐飢氓,罔有紀極,又以私怒,杖殺人命,京師迫近之地,人言藉藉,此非如泛然風聞之比也。寶城郡守鄭倜,極其貪婪,輦載接續於京城,南來士夫,莫不唾罵矣。大槪南邊海邑,皆委武人之手,肆其貪虐,人不聊生,間或委諸一二文官,而率皆無名稱之人,隣邑武夫,少無忌憚,富平府使許曙·寶城郡守鄭倜,請命罷職,其代擇其曾經臺侍可堪彈壓者,差遣。答曰,依啓。司僕寺事及寶城郡守文官差遣事,不允。前啓其人價布等事,該曹議處間,姑停。
判義禁閔馨男箚子。大槪,髮際生腫,本職兼帶,竝乞遞免事。入啓。
天安郡守朴隨亨,差使員上來。
吏曹啓曰,臺諫有闕,及百官加下批政事,取稟。以上朝報
迎接都監啓曰,勅使到京後,宴享空日,有晝奉盃之規,而今則不爲宴享之故,逐日別茶啖排進,且無盃酒之設,晝奉盃不設,則宰臣雖已啓下,無入參之事,敢啓。傳曰,知道。
又啓曰,衙譯韓巨元,胸腹痛發作,願見柳達云,柳達係是御醫,都監不敢擅便看病,敢稟。傳曰,使之看病。
又啓曰,今日依前例,別茶啖排入之意,敢啓。傳曰,知道。
都監郞廳,以三公意啓曰,卽者右尹鄭太和,都承旨金堉,傳諭聖敎於臣等,臣等,招李馨長,使之先言於鄭,則鄭密言曰,以徑赦減死之意,已爲議定,上敎中隨其身犯輕重而處之,不在職之高下一款,不須言及云。故金堉·鄭太和等,只以寡人政令不嚴,以致守令邊將,不能禁戢,使邊民犯法至此,寡人亦不自安,何敢爲輕重之言乎?一任大人處分耳。以此回報,則勅使,捉致諸罪人,言之曰,爾等之罪,合置誅殺,而國有大赦,故特爲貸死,爾等更勿出仕宦之念,仍爲黜送。臣等,措辭致謝,則勅使云,大臣之言,宜矣。然今後更勿置此人等於仕版,且申嚴越境採蔘之禁,俾無生事國家之患。且採蔘之人,與上國之民,相戰擾攘之際,走回人等,混雜渡江者甚多。此守令·邊將等,皆知之,一一査問現出,俺行未渡江之前,刷送于義州云云。且曰,向化走回,則不在赦令,依前公事,亦爲督刷云,臣等退出依幕之後,李馨長來言曰,江界府使金鎭,滿浦僉使魏廷喆,上土僉使李有等,則以死罪蒙赦書之,梨洞權管南宮楫,夞怪權管金忠善,高山里僉使崔莫同等,則以重罪蒙赦書之,而竝於一紙分類開錄以去,其意蓋爲後考之地,敢啓。傳曰,知道。
都監啓曰,大臣·備局堂上來詣館所,與三使問答後,仍爲罷出之意,敢啓。傳曰,知道。以上迎接都監謄錄
上在昌慶宮。停常參·經筵。
夜一更,月犯木星。
差備招入直御醫,傳曰,唇腫四五日,今則腫處作痛,似有發動之漸,今日欲爲受鍼矣。都提調左議政臣沈器遠,提調戶曹判書臣李溟,副提調行都承旨臣金堉啓曰,臣等,昨日引對時,伏承唇上有腫氣之敎,今日招集諸醫,方爲議鍼論藥之際,伏見下醫官之敎,尤不勝驚慮之至,令醫官崔得龍,鍼醫柳達等,入侍受鍼後,診察症候輕重,仍爲議藥,宜當,敢此仰稟。答曰,依啓。受鍼,正時未初入侍,都提調沈器遠,提調李溟,副提調金堉,御醫崔得龍,鍼醫柳達·崔應遠,點穴臣崔應遠,執鍼臣柳達。受鍼穴處,右足部厲兌·內庭·大沖各一穴,右手部合谷·神門各一穴。葉鍼受鍼後,生脈散一貼。提調臣李溟,監煎臣柳升馨陪進。都提調·提調·副提調問安。答曰,知道。
三提調再啓曰,臣等入侍退出,卽與御醫崔得龍等,商確議藥,則荊防敗毒散,加石膏二錢·連翹·升麻·黃芩·生地黃酒洗各一錢,薄荷五分,連用三貼,宜當云。以此劑入之意,敢啓。答曰,依啓。加入荊防敗毒散一貼。提調臣李溟,監劑,掌務官臣崔有後,陪進。差備招掌務官,傳曰,進御牛黃膏十五丸劑入。別入直鍼醫臣安禮。內醫院日記
自上受鍼後,政院·玉堂二品以上,六曹·兩司長官,問安。答曰,知道。
備邊司啓曰,傳敎矣。勅使所接之館,南壁設窓事,及中廊撤毁移造事,別無利害,依其所言爲之。西路站舍變通事,則海西則革一站,可以有弊,而京畿則增一站,種種弊端,有難支矣。蓋弘濟院,係是都城十里之內,非但館宇守直爲難,勅使到館留宿之時,供億難便,黃海道金郊·吾助川,革罷便否,移文本道,使之料理,弘濟院館舍排設難便之事,令都監開諭防塞,宜當。傳曰,依啓。
府啓,司僕寺木花分用事,停啓。
觀象監,月犯歲星其宿,國亂飢,晉志曰,其分歲飢人流,黃帝占曰,刑獄煩,多盜賊,一曰有邊將,一曰其分主死,又爲民疾,一曰相有凶。以上朝報
迎接都監郞廳,以遠接使意啓曰,昨昏,大臣·諸宰,罷出鄭房之後,臣與鄭太和,暫及寒暄,仍言,回程時勿用牛肉之意,將欲更爲知會各站云,則鄭云,知委宜當。臣且言,三處浮橋,已爲撤毁,船人之蒙惠極多,後日勅行,不必復設,永罷之意,亦欲行會云。則鄭曰,此則不可猝定,還瀋更議當回報侍講院云。鄭太和言,弘濟院創造館宇之難便。則鄭答曰,營造雖有小弊,一造之後,永除碧蹄之路,許多人民奔走奉炬凍餒之弊,不可不造云。仍言,龍川投入人李應立捉告,實是徐義一之功,如此之人,輒爲論賞,可有激勸之擧,而遠接使在路狀啓時,不爲擧名,極是欠事,前日全天機,亦以如此事論賞,義一事,卽須啓達云。所謂義一,卽義州官奴,而前日以鄭之請,免賤,爲兼司僕,每行必爲帶來。今亦以小通事上來,李應立者,果因義一,欲爲求見,仍致發覺,故以此爲捕捉之功,要蒙恩,共觀其辭意,似爲切望,令廟堂議處,何如?傳曰,依啓。
備邊司啓曰,昨聞鄭之所言,李應立捉告人徐義一論賞事,遠接使,落漏於狀啓中,似爲疎漏,切願啓達施賞云。所謂賞典,不過題給影職帖而已。似不足慳惜,而李應立罪狀,亦極可惡,論賞告者,以勸後人,宜當。令該曹稟旨處置,何如?答曰,依啓。
都監啓曰,今日別茶啖依例排入之意,敢啓。傳曰,知道。
又啓曰,卽者鄭使差備譯官玄頊來言,忠淸道木川縣居好吉稱名人,戊寅年贖還時,價銀四十七兩未收,其祖父鄭光祿處,劃卽徵送云。令備局,移文本道,勅行未回還前,使之督徵上送,何如?傳曰,依啓。
又啓曰,卽者三使差備譯官玄頊,以鄭使之意來言,都廳洪命一,曾在瀋中,有相知之分,卽請入來,再三敦迫,不得已入見,則迎入房中,寒暄之後,喫酒四盃而罷出之意,敢啓。傳曰,知道。
備邊司啓曰,因都監啓辭,館內中廊撤去,以外行廊通二間爲一溫堗,都監似難擅便,令廟堂定奪事,傳曰,依啓事,傳敎矣。勅使所接之館,南壁設窓事,及中廊撤毁移造事,別無利害,依其所言爲之。西路站事變通事,則海西,則革一站,可以省弊,而京畿則增一站,種種弊端,有難支矣。蓋弘濟院,係是都城十里之內,非但館宇守直爲難,勅使到館留宿之時,勅使則自都監可以供奉,其餘我國使臣及許多人馬供饋,從何辦出?若令京畿支供,則以本道殘弊郡縣,皆有分屬之站,勢難減彼移此。若自都監供億,則其勢有所未及,百爾思之,事甚難便。黃海道金郊·吾助之間,設一站舍,而金郊·吾助川革罷便否,移文本道監司,使之料理狀啓後處置,宜當。弘濟院館舍排設難便之事,則令都監,措辭開諭,期於防塞,宜當,敢啓。答曰,依啓。以上迎接都監謄錄
政院啓曰,三省推鞫,乃莫重莫大之事,不可頃刻遲緩,而但客使在館,每以稱慶大赧爲言,此際開坐推鞫,則似涉難便,且判義禁,亦在調病之中,待客使回程之後,開坐無妨。委官之意,如此,故敢稟。傳曰,允。義禁府謄錄
答判義禁閔馨男箚曰,省箚具悉。卿宜勿辭,調理察職。
禮曹,原興君邊潝卒逝,當日停朝市。啓。
判義禁閔馨男再箚。大槪,本職及兼帶乞遞事。入啓。
府前啓,請革司僕寺木花分用之規事,停啓。朝報追謄
上在昌慶宮。停常參·經筵。
禮曹判書質子李稹,入去瀋陽。內日記
藥房都提調左議政臣沈器遠,提調戶曹判書臣李溟,副提調行都承旨臣金堉啓曰,伏未審夜來,聖候,若何?受鍼後唇上腫候,加減,如何?寢睡之餘,喉間乾燥痰·飮膠滯之候,亦如何?昨夕劑入湯藥,亦已進御耶?今日受鍼連行與否,伏竢批下,更審症勢,然後定奪,宜當。臣等,不勝區區憂慮之至,敢此問安,竝爲仰稟。答曰,諸症時無加減,劑入之藥,昨已進服矣。差備招掌務官,傳曰,提調多事,勿爲入侍,退去都監,受鍼正時巳正。差備招掌務官,傳曰,都提調勿爲入侍。入侍副提調臣金堉,御醫臣崔得龍,鍼醫臣朴泰元·臣柳達,點穴臣朴泰元,執鍼臣柳達。受鍼穴處,右足部厲兌·內庭·大沖,右手部合谷·神門·尺澤,竝葉鍼受鍼後,生脈散一貼。副提調臣金堉,監煎臣朴升馨,陪進。都提調沈器遠,副提調金堉,問安。答曰,知道。進御牛黃膏二十丸,加入荊防敗毒散二貼。副提調臣金堉,監劑掌務官臣崔有後,陪進,別入直鍼醫臣崔應遠。內醫院日記
備邊司啓曰,鄭也使李馨長,送言于本司堂上鄭太和曰,漢船捕捉之功,閔應騫·金礪器爲最,而其時諸營將,亦皆有功,而賞典只及於閔應騫·金礪器兩人,是何故也?朝廷以捕獲漢船,爲不關而然耶?俺則目不知書,而在瀋聞之,則勅書之意,似不如此。須更詳察爲之,俾無後悔,可也。龍川·鐵山·郭山等邑守令,雖不得與閔應騫一體論之,差降施賞之後,自上或遣承旨,以某某官論賞之意,報知于勅使,則非但勅使欣喜,歸瀋言之,亦爲有光,速爲啓稟處置云。漢船執捉之際,右營將鐵山府使金生麗,右協守將龍川府使柳遐,乘船繼至執捉,且被奪糧船所在處,右協守將郭山郡守李球,宣沙浦僉使金仁所領船,一時進迫接戰云云。鄭之所言,乃指此等守令也。勅使,亦有擒船官云,量爲陞賞之語,柳遐·金生麗·李球·金仁等,似當依其所言,令該曹,竝爲稟旨論賞,而表表效力軍兵,令本道査出,題給米布,以副其意,亦當。傳曰,依啓。
戶曹啓曰,鄭也,令差備譯官傳言曰,勅使禮單綿紬·布木等物,當以十二把爲准,其長可至四十三四尺云。臣等,答以國俗各異,小邦例以三十五尺,准作一疋,勢難遽爾變更,據理而拒之,更待渠之所言,而在我不須提起,姑爲置之,而臨行恐有惹起之端,令廟堂指揮,何如?傳曰,依啓。以上朝報
迎接都監啓曰,今日別茶啖依例排入之意,敢啓。傳曰,知道。
兵曹啓曰,備邊司啓辭,迎接都監啓辭,卽者差備譯官崔孝信,以三勅使意,來言于臣等曰,瀋陽陪從禁軍朴廷傑,義州將官鄭得良等,自瀋中奉世子敎令,金鎭等推捉事出來,遠路驅馳,不無功勞,雖施盃酒之賞,不可無酬勞之意云,敢啓。傳曰,言于備局事,傳敎矣。朴廷傑·鄭得良等,雖有奔走微勞,似不至於論賞,而彼旣發言請之,令該曹,量施相當之賞,以副其意,何如?傳曰,依啓事,傳敎矣。朴廷傑·鄭得良等,隨其品高下,加設影職,帖文成給,何如?傳曰,依啓。
都監啓曰,卽者咸鏡監司所送靑玉二塊,入納於勅使,則可合於所用,卽爲厚裹,調發人馬,爲先輸送瀋陽云。令該曹,急速擧行,何如?傳曰,允。
工曹啓曰,咸鏡監司所送靑玉二塊,直到於迎接都監,入給於勅使,則極口稱好,卽令厚裹,調發人馬,爲先輸送云。玉匠二人,令該曹,給馬同時入送,而不可無領率之人,禁軍一人,擇定入送,何如?傳曰,依啓。
都監啓曰,卽者衙譯韓巨遠,出來言,義州官奴愁豆只,渠之族屬,頃因運糧時納馬事目,備納三匹之馬,而與一二匹入納者,同受己身免役之典,極爲冤悶,將此事意,上達天聽,願得免賤帖云。令備局定奪,何如?傳曰,依啓。以上迎接都監謄錄
傳曰,今下弓矢,平安虞候南斗爀,北虞候李齡等,給送。內下記草
答判義禁閔馨男再箚曰,省箚具悉卿懇。卿其勿爲固辭,調理察職。
大殿,政院·玉堂二品以上,六曹·兩司長官,問安。入啓。答曰,知道。
受鍼後,政院·玉堂二品以上,六曹·兩司長官,問安。入啓。答曰,知道。
備邊司啓曰,臣等,近聞忠淸監司鄭致和,病勢甚重,幾至危境,而未得其詳矣。卽接都事金柱宇牒報,監司病勢,一向甚重,尙無差復察任之望,當此多事之日,凡干公事,都事,決難獨當策應,非但此也,冬節已晩,道內災傷,尙未覆審,極爲悶慮云。鄭致和之病,似無容易察任之勢,當此多事之時,方面之臣,不可曠廢職務。鄭致和遞差,其代令該曹,速爲差出下送,何如?傳曰,依啓。
政府,翰林取才,李泰淵,綱目,略。
京畿監司書目,廣州呈,以校理李元鎭病重,上去不得事。啓遞差。以上朝報追謄
上在昌慶宮。停常參·經筵。
巳時·未時,日暈。夜自一更至五更,月暈。
自上連日受鍼,故三勅使,各送譯官,詣闕問安。自上答曰,軫念賤疾,伻人下問,深感厚誼,罔知攸謝,所患之症,自今日稍似減歇,此亦諸大人念恤之德也。如是回送,仍令中官,往勅使所回謝。內下日記
藥房都提調左議政臣沈器遠,副提調行都承旨臣金堉啓曰,伏未審夜來,聖候,若何?再度受鍼,兼進湯藥,經夜後腫候加減,如何,喉間乾燥痰·飮膠滯之候,亦如何?伏竢批下,今日受鍼連行與否,定奪,宜當,臣等不勝區區憂悶之至,敢此問安,竝爲仰稟。答曰,腫處頗似消減,喉間等症,一樣,受鍼正時,巳正。差備招掌務官,傳曰,都提調勿爲入侍。入侍,副提調臣金堉,御醫臣崔得龍,鍼醫臣朴泰元·臣柳達,點穴臣朴泰元,執鍼臣柳達。受鍼穴處,右足部厲兌·內庭·大沖,右手部合谷·神門·尺澤,竝葉鍼,受鍼後,生脈散一貼,副提調臣金堉,監煎臣朴升馨陪進。都提調沈器遠,副提調金堉,問安。答曰,知道。內醫院日記
迎接都監啓曰,卽者鄭也,令李馨長,密言於臣等曰,昨聞聖候未寧,上·副使來會俺之房,深以爲慮,至有必待平安後發程之語,卽審向平復之候,不勝爲喜云云。且宴享旣罷,自上特命饌物,所不敢辭,若如寢殿接見時,別味不須豐侈,而以若干色措備,遣大臣一員,慰諭曰,病未相見,願把一杯,則必有喜悅而受之,未知如何云云。敢此仰稟,傳曰,依啓。
備邊司啓曰,迎接都監啓辭,卽者衙譯韓巨遠,出來言,義州官奴愁豆只,乃渠之族屬,頃因運糧時納馬事目,備納三匹之馬,而與一二匹入納者,同受己身免役之典,極爲冤悶,將此事意,上達天聽,願得免賤帖云。令備局定奪,何如?傳曰,依啓事,傳敎矣。愁豆只,果爲納馬三匹,而與一二匹備納者,同受免役帖,則似爲冤枉,依其所言,當初納馬文書相考,成給免賤之帖,何如?傳曰,相考施行。
都監啓曰,卽者差備譯官來言,勅使,聞自上有腫候受鍼之事,各令差備堂上譯官,使之問安云。敢啓。傳曰,知道。
又啓曰,卽刻差備譯官李耋等,來言,自上下答三勅使問安之敎,來傳,則鄭使以爲,自上,別遣中使謝答,則彼必有喜云。敢啓。傳曰,知道。
又啓曰,今日別茶啖依例排入之意,敢啓。傳曰,知道。
又啓曰,卽者差備譯官來言,上使肩甲,副使手部,欲爲受鍼,柳達自上受鍼後,使之來見云,而柳達,來在館下,卽令入見之意,敢啓。傳曰,知道。
又啓曰,卽者柳達,入往館中,則上使,大椎下濕痰結聚,右邊脚骨酸痛,乃是從前所患,故指點灸穴。副使,則左手大指,自昨浮痛,今則少愈,別無受鍼之事。鄭使,則一身別無所痛,但臨食厭苦,所噉不過四五匙而止,平生不喜服藥云。入瀋後,中脘艾灸爲當事言之,而罷出矣,敢啓。傳曰,知道。以上迎接都監謄錄
義禁府啓曰,近緣勅行在館,大赦纔過,莫重省鞫,亦已停止,以此本府日次坐起,久未得爲,尋常未安,而事勢如此,姑待勅行發還後,開坐,何如?傳曰,知道。義禁府謄錄
御營廳啓曰,先運立番軍兵,逢點實數八百名,而本月十六日爲始,東營及集春營,與訓鍊都監軍兵,依前替入之意,敢啓。傳曰,知道。訓鍊都監謄錄
兵曹草記。答曰,堂上官給馬,堂下官則陞敍,似可,問于大臣定奪。
備邊司草記。答曰,其意似在於李敏求,廟堂之意,亦如此乎?
兵曹粘連啓目。答曰,以此定爲恒式,海西番布,以三疋收捧事以上內下記草
大殿,政院·玉堂,問安。入啓。答曰,知道。
備邊司啓曰,新除授甲山府使李慶綿,前爲湖南守令時,非但不治,多有貪黷泛濫之事,窮邊收拾之任,不可如此之人,苟充差送,李慶綿改差,其代令該曹,各別擇送,何如?傳曰,依啓。
受鍼後,政院·玉堂二品以上,六曹問安。入啓。答曰,知道。
傳曰,政事,當日爲之。以上朝報追謄
有政。以李必達爲富平府使,尹起望爲寶城郡守,鄭忠直爲甲山府使,金尙爲忠淸監司,柳景紹爲歙谷縣令,檢閱單李泰淵,宣川府使閔應騫通政今超嘉義,鄭弘址爲全羅都事。
上在昌慶宮。停常參·經筵。
未時,日暈兩珥,暈上有背色,皆內赤外靑。夜一更,月入畢星。
禁軍朴廷傑,入去瀋陽。內下日記
藥房都提調左議政臣沈器遠,副提調行都承旨臣金堉啓曰,伏未審夜來,聖候,若何?昨日伏承腫處,頗似稍減之敎,臣等不勝喜幸之至,經夜後有漸加差愈之效乎?喉間乾燥痰·飮膠滯之候,比前如何?劑入湯藥三貼,想已畢進御矣。伏竢批下,更審證勢加減,然後議藥,似當。諸御醫之意如此,無任仰慮之至,敢此問安,竝爲仰稟。答曰,與昨無異。掌務官臣崔有後,詣差備,以都提調·副提調意啓曰,湯藥三貼,想已畢進御,諸御醫之意,以爲前加入荊防敗毒散,加劑入,宜當云,敢啓。答曰,劑入。進御前加入荊防敗毒散二貼,副提調臣金堉,監劑掌務官臣崔有後陪進。別入直鍼醫臣崔宇量。內醫院日記
訓鍊都監啓曰,本月十四日,兒童右哨軍申海龍·朴成吉等,同哨軍金振聲,稱以廳會,誘入三淸洞。申海龍者,日暮時,以鳥銃放中金振聲後,申海龍·朴成吉,則卽爲逃避,金振聲命在頃刻,而適値哨官咸應元,捕盜軍官南弘纘,言曰,申海龍前有私嫌,如是殺我云。咸應元·南弘纘等,聞其言,卽往申海龍家,僅得捕捉,朴成吉則撤家逃亡,時方窺伺捕捉矣。輦轂之下,放丸殺人之事,極爲驚駭,若此不已,古者赤白丸之變,復見於今矣。振聲,則雖有縷命,萬無生道,所見慘酷,申海龍之行兇作惡,極爲痛甚,姑爲堅囚,習陣之日,梟示軍中,以快人心,何如?傳曰,依啓。訓鍊都監謄錄
戶曹啓曰,今番勅行,偕來皇帝及諸王家丁,齎來銀價白綿紙三萬餘卷內,除却丹木一千斤,彩色三種百餘斤價,紙地二萬八千餘卷,連三日計數入給,則稱以品劣,且有落張,加添紙一千五百卷計之,謂其未收,使之速納。今日內畢捧,刷馬督立,先爲發送。明日以鄭·龍所貿,及八九王別請等地一萬五六千卷,磨鍊停當。再明日禮單照數捧上後,八日回程出去云云。紙地之演數,漸出於意外,禮單之加尺,又何以結末,深以爲慮,敢啓。傳曰,知道。
備邊司啓曰,以本司西路罪人,令該司稟旨處置草記,答曰,其意似在於李敏求,廟堂之意,亦如此乎事,傳敎矣。觀其語意,似若有爲而發,而旣沒其名,泛以流配罪人爲言,臣等只據遠接使所言啓達,而末以令該司稟旨處置爲請矣。今承聖敎,更爲商量,李敏求罪名,非尋常徒流付處之比,彼雖畢竟擧名發言,豈無可答之辭乎?西路罪人,其類甚多,隨其輕重,或全釋或量移,以示遇赦變通之意,惟在聖斷,惶恐敢啓。傳曰,依啓。以上朝報
傳曰,明日都監何大臣進去乎?問啓。政院啓曰,傳曰,明日都監何大臣進去乎,問啓事,傳敎矣。問于迎接都監,則明日藥房問安後,左相當爲進去云矣。敢啓。傳曰,依啓。
都監啓曰,今日別茶啖依例排入之意,敢啓。傳曰,知道。以上迎接都監謄錄
安峽縣監閔鎬,差使員上來。
行司果趙有恒,加土後入來。
大殿,政院·玉堂問安。入啓。答曰,知道。今後勿爲問安。
下直,富平府使李必達。
府啓,新除授掌令李元鎭,時在京畿楊州地,請斯速上來事,下諭。答曰,依啓。
經筵廳檢討官徐祥履,同姓三寸叔達城尉徐景霌身死,服制已行十五日,出仕,何如?啓依所啓施行。
保安察訪李興祿,差使員上來。
刑曹判書徐景雨,同生弟達城尉徐景霌身死,服制已行十五日,出仕,何如?啓依所啓施行。以上朝報追謄
上在昌慶宮。停常參·經筵。
藥房都提調左議政臣沈器遠,副提調行都承旨臣金堉啓曰,夜來風寒甚嚴,伏未審聖候調攝,若何,經夜後症候加減,如何?加劑入湯藥,亦爲連進乎?今日當爲受鍼,而伏竢批下,更爲詳審症勢,然後定奪,宜當。諸鍼醫之意如此,臣等不勝區區之慮,敢此問安,竝爲仰稟。答曰,腫處日漸消減,受鍼停止,宜當,湯藥連續進服矣。內醫院日記
備邊司啓曰,臣等因輔德柳景緝,得聞東宮下令之言,九王從前多有邁邁之色,雖有相接之時,切不與語矣。一自攝政以後,極其款厚,或於闕庭相値,則必與之言笑慇懃,又密送駿馬一匹曰,世子所騎之馬,似非逸足,以此馬送之云。其意殊未可曉也。在我不可不優送報謝之物,且前日龍將所求騸馬,鄭也到義州,自爲橫占,龍將所求,則尙未應副其意,言于備局事,丁寧下敎,講院欲爲狀啓,而恐煩聽聞。此時九王處送禮之事,不可不從優爲之,令該曹各別磨鍊,付于柳景緝之行,騸馬亦令入送,何如?傳曰,知道。講院之不爲狀啓,未知其可也。
又啓曰,頃日三公進館所之日,譯官,以鄭之言來言,殷山陞號,其族屬兩人免賤之事,卽刻館伴及迎接都監提調,送言于臣等曰,鄭也自發嗔怒,所捧紙地等物,多數點退,至發不恭之言,蓋陞號·免賤等事,不爲快從故也。彼之所言,終不但已,昔宦者尹鳳,以勅使出來,陞其所居瑞興縣爲府,鄭也所謂,旣有前規云者,蓋指此也。縣之陞號,無大段利害,勉副所言,似不可已。免賤一事,亦甚重難,而事勢至此,終不可防塞,敢此仰稟。傳曰,依願陞號,免賤一事,近族一人,施行,可也。以上朝報
迎接都監啓曰,自前勅使回還時,差備譯官來言,某日定爲發行,出牌文云。則自都監,發行日期,書啓,例也。而今則只有催促紙地等事,別無明白定發出牌文之事,都監玆未得入啓,而致有承旨請留之擧,不勝惶恐,敢啓。傳曰,知道。
都監郞廳,以左議政意啓曰,臣承命來到勅使館所,使差備譯官,傳言於鄭曰,諸大人頒慶遠臨,寡君痼疾在身,不得一番親詣館中,欠缺情禮,心甚不寧。玆以別遣大臣,略備內廚盤果,請設小酌,以達情悃,仍聞啓行之期,定於旬八,尤不勝缺然,兼陳願留之意矣。譯官,出來回報曰,姑留宴廳等待云。良久,譯官,以上·副使之意來傳曰,委遣大臣,至以酒饌恩賜,無任感激,不知所謝。但廳上會坐設行,則無異於宴禮之儀,所見未安,房中則狹窄,勢難容接。只以酒饌入送,其不能相見之意,出於事勢之難便,幸勿爲咎,國王寢疾之中,軫念俺等,盛餽至此,千萬感拜之意,詳細啓達云。復令譯官,申請願留,則回報曰,自越江以後,至於京城,待之隆厚,無非國王恩德也。留館,已至十日,而所看之事,幾盡完了,前頭又多事故,不得不速還,不敢承命云。更爲措辭懇請,而亦不見許,蓋微探其意,則更有遣中使懇請之擧,然後乃欲許之云,卽爲退出之意,敢啓。傳曰,知道。
都監啓曰,紙地入給事,昨日無事幾至完了,而今日,鄭也出坐大廳,爲半還退給之,怒氣勃然,顯有生梗之色,聞自昨以陞號免賤·等事,無所回答,大臣必以輕視而如此多發不恭之言云。殊爲可駭,令廟堂處置,何如?傳曰,依啓。以上迎接都監謄錄
備邊司啓曰,卽聞遠接使李景曾之言,上國則今番大赦,雖死罪,無不蕩滌,本國亦體此意,無論罪之輕重,盡爲疏釋,以示與一國同慶之意,可也。萬一不然,而名在罪籍者,未蒙赦宥,此言流入於上國,則必有後責,西路定配罪人,則某某蒙放與否,勅使經過之日,萬無不知之理,令宜大霈,使蒙放者,羅拜於馬前,以謝遇慶蒙宥之幸,則勅使,必欣喜云。凡流配罪人,放未放,該道必當抄啓稟裁,而儐伴之臣,因勅使所言,來傳於臣等,西路則似當有變通之擧,令該司,稟旨處置,何如?傳曰,依啓。
義禁府啓曰,西路流配罪人蒙宥事,已爲啓下矣。臣等,取考本府所在徒流案,則鐵山定配李仁元·龍川定配全以直,則以江華將官,着署通文於軍兵,多數迫脅,恐其私發軍兵之罪,被拿之時,謀免首倡云。此則似當容議,而其他罪人,或犯軍律,或係逆賊緣坐,或在全家,此皆常赦所不免者也。臣等不敢擅便,具罪目列名以啓,伏候上裁。傳曰,依付標擧行。鐵山薛應貞,公州量移,李仁元放,龍川全以直放,慈山宋俊美,大興量移,寧邊李敏求,牙山量移,江界金汝亮·古哈堡李各鎭放,渭原黃景祺·理山鄭昌文·碧潼李瓚·李崇元·鄭潝·宋興發。以上義禁府謄錄
備邊司粘連啓目。答曰,依允。牧使尹得說乙良,令本道監司,從重決杖,以肅軍政。
兵曹粘連啓目。答曰,自有流來舊規,更加訪問處之。
兵曹草記。答曰,居首,熟馬一匹賜給,之次陞敍。以上內下記草
傳〈曰〉,前參議沈之源·權濤,牧使裵時亮·姜大遂·李恪·李廷顯·金光煥·申焌·趙景禛,監司鄭世規·沈演,府使李克華·韓榮·李英達·鄭就道·黃胤後·閔仁佺·沈器成·尹就之·白賢民·柳·金孝誠,賓客韓亨吉,判尹許徽,參判金榮祖·李時昉,郡守許道·金榥·張遇漢·宋國準·安時賢·金敏學·徐貞履,承旨申敏一,完山君李琡,典籍郭龍伯,佐郞李一相,參奉朴炯·李勉行·睦兼善·鄭祥·閔應辰·李何岳,縣監朴安仁·權爲己·李東彦·權重炯·李克儐·金志顔·朴潤緖·金寅·金壽海·尹瀍·元振溟·呂爾載·金汝孝,奉敎洪處大,都事朴瑍·李睍,主簿李卓男·金彦淡·李茂·崔,庶尹盧協,縣監權履慶,察訪鄭復吉·元簋·金后夔·柳淑,奉事韓崗,監察柳東發,正郞李行遠·洪,副正字尹益亨,僉正成遠,學錄申命羲,豐萊君瀿,珍陽君聃齡,烏山令炯燠,僉使李忠伯·黃溭·辛成翼·趙克健·許興善,司果韓灝·李益善·盧孝誠,兵使金應海·李時英·申景琥,虞候宋溟·柳震立,中軍金敏福,萬戶黃大諧·金大吉·鄭楡·朴雲·李山甫·李廷尹·安應男,把摠李時楗·金光立,權管李應昌,部將李逸男,司果朴漪·金永彪,監牧官金始生,僉知許啓,水使孫泌·李宗獻,護軍尹炯,領中樞李聖求,司猛鄭始成等,敍用。僉使金克謙·李忠伯·趙克健,萬戶鄭楡,副正李格,宣傳官朴之恒,奉事文義生,哨官李文緯,兵使金應海,監司沈演·李培元,延川君李景嚴,牧使成殼,郡守閔泰亨·金顯達·朴弘竣,府使洪頤性·金德承,縣監金志顔,虞候朴垓·林賚·朴潤緖·鄭潾,縣令朴祥慶,判官宣楫·沈景龜,察訪金后夔·尹履道,掌令姜鶴年,主簿成宏烈,御史權堣,奉事韓瑋,文學李慶相,輔德沈,凝川副令宗植等,職帖還給。兵使邊士紀,降資還授。今癸未年春夏等褒貶居中居下,竝勿論事,下吏·兵曹。
刑曹判書徐景雨上疏。大槪,身病轉劇,本職及兼帶同知經筵,竝乞鐫免事。入啓。
全羅監司書目,康津呈,以正言李□病重上去不得事。啓遞差。
司憲府持平蔡聖龜,異姓三寸叔前判官金慶餘身死,服制已行七日,出仕,何如?啓依所啓施行。
兵曹啓曰,囚人具元悌,圖出司果,仍授堂上之職矣。今則其冒占之迹,已爲現露,依例改正之意,敢啓。傳曰,知道。
吏曹啓曰,大臣處置,及臺諫有闕,政事,取稟。以上朝報追謄
上在昌慶宮。停常參·經筵。
藥房都提調左議政臣沈器遠,副提調行都承旨臣金堉啓曰,夜來寒威益嚴,伏未審聖候調攝,若何?昨承腫處幾盡消減之敎,臣等不勝喜幸之至。受鍼停止,加劑入湯藥,想已畢進御,證候旣入平復之境,則湯藥亦當姑爲停止。諸御醫之意如此,無任區區之慮,敢此問安,竝爲仰稟。答曰,已盡差復,湯藥停止,可也。內醫院日記
大司憲洪茂績啓曰,人臣供職,無論大小,早朝趨衙,乃不易之法例也。近來怠慢之習,日以益甚,其視禮讓法禁,爲何物,而人懷自便,少加警責,徒肆嗔怒而已。世道之不可收拾,一至於此矣。法府坐衙之法,未明監察上臺,臺官以職例,次次赴衙,昨日開坐時,持平李梓,以次赴之官,日午而至,逮臣赴衙,則日已夕矣。臣心懷不平,見於言色。今日又出開坐之令,仍飭下吏曰,昨日臺員之晩到,殊甚未妥,今日之坐,勿如前日,可也。早起冠帶,等待請坐之吏,則臺員赴衙之報,日午不至,其蔑國法輕同僚,怠慢自恣,莫此爲甚。臣卽欲擧劾其罪,仍念彼是出入臺侍之名流也。豈不知供職事君以禮之道也?不過才高氣銳,輕蔑同僚之致也。如臣老病疲庸,忝居首席,爲年少同僚所輕侮若此,臣何敢擧顔於臺席乎?請命遞斥臣職。答曰,勿辭。
備邊司啓曰,臣等,卽聞都監堂上之言,鄭也怒氣不衰,事事生梗,蓋因捕船賞功輕歇,西路罪人未盡疎釋,殷山陞號,族人免賤等事,不爲快從故也。其中所大欲者,免賤一事也。渠云,俺之此行,除弊之事甚多,其費不適兩口公賤乎?呶呶不已,多發不恭之言。此事初不聽許,則已,旣已許之,則一口二口之間,不甚關重,無寧盡從其言,以示優異之意,惶恐敢啓。傳曰,知道。
戶曹啓曰,鄭譯密贈,自前所爲,仍備局啓辭,累次言及,辭而不受。今日始致謝,當捧恩賜而去云。鄭處五百兩給之。韓巨遠以首譯官出來,凡捧紙等事,極爲致力,而需索之物亦多,自稱大通官之代,當爲之云,此人一百兩密給,亦當,敢啓。傳曰,竝前例相考,從優題給。
義禁府,李敏求,牙山縣量移。啓。以上朝報
迎接都監啓曰,朝者,鄭之近族一人免賤事,使差備譯官,探問其名,則鄭也,自以爲,從前爲本國宣力多矣,今且有除弊之事,槪不足於兩官屬之免賤乎?免賤之爲不爲,任他而置之云。其所欲,必欲得,所請兩人之俱爲免賤,而朝廷不爲快許,有此嗔怒,令廟堂處置,何如?傳曰,知道。
又啓曰,卽刻三使,會坐一房,使差備譯官送言曰,當初在瀋時,貿紙銀兩,李馨長逢授出來,紙地雖分運入送云,而尙有未收之數,使李馨長,今行一時入送,前定之數,使之一一完了云。敢啓。傳曰,知道。
又啓曰,弘濟院設站事,令李馨長,備陳難便之狀,則鄭也答,以俺則已知之矣。後來之人,如有提起問之,則勿以俺之所停當爲言,只陳本國物力事勢之難便,可也云。鄭之所答如此,敢啓。傳曰,知道。
又啓曰,今日別茶啖依例排入之意,敢啓。傳曰,知道。
又啓曰,勅使,來十九日發行事,已爲牌文書塡云,敢啓。傳曰,知道。
又啓曰,卽者勅使,差備譯官來言,十九日回還之時,迎恩門百官祗送之禮,停止云。敢啓。傳曰,請行,宜當,言于大臣。以上迎接都監謄錄
長水察訪洪再亨,差使員還下去。
古阜郡守南淑,差使員上來。
判義禁閔馨男,三箚子。大槪,病重,本職及兼帶乞遞事入啓。以上朝報追謄
上在昌慶宮。停常參·經筵。
雨雪交下。卯時,雨雹,狀如小豆。辰時,晴。夜二更三更,月暈。
藥房都提調左議政臣沈器遠,副提調行都承旨臣金堉啓曰,夜來伏未審聖候,若何?昨承已盡差復之敎,不勝喜抃之至,雨雪交下,日氣甚爲寒陰,玉體將攝之際,恐有所妨,臣等無任區區之慮,敢此問安。答曰,腫症已瘳,勿爲問安。內醫院日記
傳曰,放砲殺人之賊,捧招後處置,似當。此意言于都監。
府啓,持平李梓,身爲法官,主一時糾察之任,而先自失檢,不遵法例,不有同僚,怠慢自便之態,極可駭也。持平李梓,請命遞差,少振頹惰之風。答曰,罷職。
刑曹啓曰,今因徒流案,考見罪人逃亡之數,則平安道罪人,逃亡多至四十四名,黃海道罪人,逃亡亦至七名,累年未得跟捕,委屬未便,兩道監司推考,何如?傳曰,依啓。屢經大赦,其中輕罪者,竝爲蕩滌,可也。以上朝報
迎接都監郞廳,以右議政意啓曰,臣進勅使館所,招差備譯官,言自上遣大臣,有所懇陳云,則鄭曰,如有所言,令韓巨元聽來云,而上副使,亦以不得相見爲辭。臣懇陳請留之意,則三勅會一房中,使差備譯官來答曰,國王委遣大臣,請留至此,不勝感激,而俺等適有故,不得出見大臣,尤極未安。俺等不知文字,故常時出行,不爲擇日,明雖九日,有何所忌?況各有職務,還歸甚急,不能副國王丁寧之請,心實不安。昨日屢遣中使,以致盛意,玆留一日,而今不可又退云。臣再送譯官,反覆陳懇,終不許留。旣遣大臣請留不得,則似當有更以中使再請之擧,敢啓。傳曰,知道。
又以大臣意啓曰,以都監百官祗送停止草記,傳曰,請行,宜當。言于大臣事,傳敎矣。彼之勿爲祗送,雖出於爲主人除弊之意,而在我敬客之道,將迎之禮,不可廢也。大人縱有停止之言,而郊外祗送,禮部不得不遵舊行之之意,令都監開諭,且令百官,仍行祗送之儀,宜當,敢啓。傳曰,依啓。
都監啓曰,迎恩門外百官祗送之禮,不可廢之意,使差備譯官入通,則答以俺等,旣以停止爲言,而若强請爲之,則在本國之處置如何耳云。敢啓。傳曰,知道。
又啓曰,今日別茶啖依例排入之意,敢啓。傳曰,知道。
又啓曰,卽刻差備譯官,以鄭意來言曰,前日便殿接見時,例有銀粧刀具帶鉤廣多繪贈給之規,今番則無之,何也?臣等答以勅書所減之物,故不敢別有所贈云。則鄭也,必欲使臣等啓知云者,有所希望之意而然也,敢啓。傳曰,依前給之。
又啓曰,勅使,明日辰時起馬云,敢啓。傳曰,知道。
又啓曰,卽刻鄭也,招入軍色書吏,親給堅封文書,以蒙書書其皮封者一度曰,此文書當刻內以撥上,急急飛傳,二十日到義州,二十一日鳳凰城交付後,中路回報云,故撥上傳送之意,敢啓。傳曰,知道。以上迎接都監謄錄
義禁府啓曰,鐵山定配薛應貞,則通政,寧邊定配李敏求,則嘉善,量移之時,當送都事,或書吏,而目今勅行將廻,驛路有弊,只以書吏,依例發送,使之押領移配,似當,敢啓。傳曰,依啓。義禁府謄錄
刑曹判書徐景雨上疏。入啓。答曰,省疏具悉。卿其勿辭,調理察職。
禮曹粘連啓目。答曰,依前例,問于大臣定奪。
勅使前,遣大臣請留不聽,故又遣中使請留,則勅使答曰,如是夜深,特命中使,不勝感激。明日留館,二十日發程云。二更留門入來復命。以上內下記草
答知事閔馨男箚曰,只遞判義禁。
吏曹啓目,〈本〉曹正郞申冕,病滿三十日,改差。啓依允。
領議政,都承旨金堉,碧蹄出去。
京畿都事李行進,政丞陪行事,出去。
京畿監司尹墀,開城府出去。
禮曹判書李景曾,輔德柳景緝,出去。以上朝報追謄
上在昌慶宮。停常參·經筵。
三勅使,各送堂上譯官,上候問安,故卽遣中使,答曰,昨聞更留,方切喜幸。今承再問,尤甚感極,不知所謝。腫症深荷諸大人軫念厚情,幾盡差復矣。且主人之道,禮當往別,而因病未果,無任惶恐,病中所望,寒天遠路,無恙還朝。內下日記
戶曹啓曰,以本曹草記,鄭及韓譯別贈,竝考前例,從優題給事,傳敎矣。鄭之所贈,臨時低昂,不定厥數。今者意望雖重,而雜物求請甚廣,五百外,加給二百,宜當。韓譯之求請亦多,初給一百,又加一百之意,敢啓。傳曰,知道。
府啓,事係軍國,不出朝報者,則注書簡通兩司,乃是流來舊規,而近緣懈怠成習,廢閣不行,故頃日大臣請對之時,兩司長官在外,全不知爲何事入侍,職次居末,不得詳聞大臣稟辭之曲折,泯默而退,卽招注書下人,申明舊規矣。繼聞廟堂,有若干稟處事,而又不爲簡通,極爲非矣。請當該注書推考。近來百隷怠官,日以益甚,各其所掌公事,率皆在家處決,故官庭草荒,衙門長閉,極可寒心。自本府,不無糾察之擧,而絶不畏憚,是實綱紀大壞之故也。各衙門毋論大小尤甚,久廢坐起者,請摘發長官,從重推考,少振頹情之習。答曰,依啓。
備邊司啓曰,戶曹啓辭,節該京中接待,似無後日執言之端,而無鞍馬三匹,以西路驛馬擇去,此則雖未易擇正,或自京備給,或令本道辦價代立,似當有變通之策,令廟堂量處,何如?傳曰,依啓事,傳敎矣。勅使歸時,例於兩西驛馬中,擇占其好者,或以到京所得司僕馬,出給其代,或有白奪而去,此爲驛路難堪之弊矣。今當定式之日,有鞍馬無鞍馬,竝依勅書中所載之數,皆自該司,備給以送,而令伴送使,將此意明白開諭,俾無奪取驛馬之弊,宜當。設或爭之不得,原馬旣自京中下送,則渡江之際,當爲換給,依此行之,勿令失本,何如?傳曰,允。以上朝報
迎接都監啓曰,卽刻勅使,各令差備譯官,詣闕問安云,敢啓。傳曰,知道。
備邊司郞廳,以右議政意啓曰,傳曰,大臣請留,何以日晩進去乎事,傳敎矣。遣大臣請留,啓辭允下卽時,臣自點進詣勅使所館處,招差備譯官,請見,則上·副使,令韓巨元,問所欲言。臣以自上請留之意,措辭言送,而不爲聽從。更使譯官,反覆申懇之際,鄭也適以戶曹銀品不好,大發嗔怒,結縛匠人等三名,至招館伴及都監提調,詰責良久,而不答請留之事,久久怒息之後,始答以不可留之意,因此自致向晩,臣之啓辭時,乃夕食前也。今承下敎,不勝惶恐,敢啓。傳曰,知道。
都監啓曰,今日別茶啖依例排入之意,敢啓。傳曰,知道。
又啓曰,當初勅使到館時,因鄭之所言,木川居鄭光祿,以其孫好吉贖還時,未收銀四十七兩徵給之事,入啓。自備局移文于忠淸監司處,鄭光祿昨夕來現,願納其時未收銀子,則鄭也四十兩已經五年,不可只收本色,以八十兩徵捧,入送于講院,使之傳給云。令備局處置,何如?傳曰,依啓。令譯官開諭,減數,可也。
又啓曰,木川居人鄭光祿徵銀,令譯官開諭減數事,傳敎矣。以鄭光祿窮無辦出之路,囚其一族,錢錢收合,僅僅措備上送云,故自上矜惻,窮民罔措之狀,有此下敎之意,令差備譯官玄頊,措辭開諭,則鄭也,動聽其言,將此事意,入送于講院,則給其本主之時,俺當周旋云。鄭光祿未收銀四十七兩,令備局措辭入送,何如?傳曰,依啓。
又啓曰,明日勅行,五更末初吹,平明二吹,辰初三吹云,敢啓。傳曰,知道。以上迎接都監謄錄
承文正字鄭世輔,胎藏書標官,以忠州地出去。
通川郡守任義伯,差使員上來。
京畿都事李行進,因領議政,分付,落後入來。以上朝報追謄
傳曰,本月十三日,內入牛黃,顯有土臭,此必黃土相雜而然也。事極駭愕,監捧醫官,先罷後推,以懲其循私之罪。內下記草
上在昌慶宮。停常參·經筵。
夜一更,流星出天津星下,入河鼓星上,狀如拳,尾長八九尺,色赤。四·五更,月暈。
迎接都監啓曰,卽刻勅使,館所離發之意,敢啓。傳曰,知道。
又啓曰,勅使已到迎恩門百官祗送處,使百官回班,仍爲過去之意,敢啓。傳曰,知道。迎接都監謄錄
左議政沈器遠初度呈辭。傳曰,不允批答。內下記草
政院啓曰,今日三省推鞫,當爲開坐,而禁府都事來言,判府事時未差出,不得開坐云,前例如此,敢啓。傳曰,知道。義禁府謄錄
漢城府啓曰,今見四山監役聯名牒呈,則四山山直,亂前定送之數,旣無文籍,雖未詳知,而亂後丁丑以後,則山直二十名,自兵曹恒式定送矣。今十月爲始,減其八名,只送十二名,以此十二名,分直四山,則一山之直,其數三名,三名之內,各出書員一名,則山直只是二名云。內外四山廣闊之處,以二名山直,萬無巡歷禁斷之理,事甚虛疏,合有變通,令該曹所減山直,依前例定送,俾無禁山偸伐之患,宜當,敢啓。傳曰,依啓。
兵曹啓曰,傳敎矣。山直之數,取考各年謄錄,則四山山直元數十二名,而每名價布三疋,逐朔上下,使之雇立。此乃自前流來之規,而未聞有不足之患,故今依謄錄,以十二名價布題給矣。漢城府所請二十名云者,丁丑以後,山直輩,因亂渙散,不得已以上番軍士二十名,定送代行山直之任,因循不罷,以至于今,而事異常規,多有怨訴,故今以十二名給布雇立者,蓋出於變更復古也。加數八名,實爲過多,所當依謄錄,無加減,而如不得已,則加給四名,四山山直各添一名,使之巡禁,少無不足。以此仍爲定給,何如?傳曰,竝爲定給,俾無偸伐之弊。以上兵曹謄錄
軍器正金益熙,安胎使,以忠州地出去。
保安察訪李興祿,差使員還下去。
司憲府照本,前濟州牧使李時昉矣全家罪人,任意出送,罪杖六十·徒一年決杖,追奪告身,色吏乙良,令本道營門決杖定配後,啓聞之意,行移。啓依允。功減一等,李時昉乙良,杖贖。
慶尙監司書目,善山呈,以判決事朴守弘,辭職上疏上送事。啓遞差。
戶曹參判沈詻,右承旨洪鎬初度呈辭。入啓。給由。
吏曹參判鄭廣敬初度呈辭。入啓。
傳曰,政事,明日爲之。
吏曹參判鄭廣敬初度呈辭。傳曰,調理出仕。
戶曹啓目,參議臣李民寏,上來時行過醴泉地,居民等號訴馬前曰,本郡歲米段,盡爲運納于可興倉爲遣,稅太段,未及運轉之際,京中居姜渭興等稱名五六人,本郡稅太七百餘石,沒數防納,而太一石良中,木十三疋式勒定爲有如可,今年木花大無乙仍于,木一疋良中,正租二十斗式責出爲臥乎所,太一石良中,正租十七石五斗是去等,七百餘石之太正租,多至一萬二千餘石是去乎,合境一年農作,盡數充給爲良置,尙且不足是去等,一郡之民,將盡流散,極天悶迫爲是如爲白去乙,廉問於他境爲白在良中,醴泉稅太防納濫徵,果爲眞的爲白齊,同防納爲在,姜渭興·南繼賢·金義男·林春起·金貴榮·金承男·朴德仁·韓大信等乙,推問次,自本曹捉來爲白乎矣,竝爲逃避不現爲白遣,金貴榮·林春起兺,現身推問招內,矣身,因事下去可興倉,醴泉田稅色吏,懇乞納太亦爲去乙,從民願太二石,木十三疋式言約後,艱難入納,而正租貴出事段,知不得是如爲白乎所,大槪上年,嶺南凶荒,太爲極貴,一疋之價,多不過三斗,京中牟利之徒,聞奇下去,寅緣防納,濫徵若此。至於收合正租,諱不直招是白齊,且況該曹啓下移文內,未納田稅,待秋成運納是白乎等,以嶺下十三邑多有未及運納之官是白去等,醴泉郡耳亦,五六月間使之防納,徵責太濫,極其無理。若不痛禁此弊,則各倉收稅之際,爭相防納,恣意濫徵,納稅之民,尤爲難堪。向前醴泉郡守乙,從重推考,而防納爲有在,姜渭興等,令攸司,囚禁嚴刑,依律科斷爲白遣,可興倉防納之太乙良,卽令出棄,待秋成,醴泉稅太,刻期運納事,分付,何如?答曰,依允。當該郡守,拿鞫定罪,以警後人。
領議政沈悅,都承旨金堉,入來。
以戶曹公事,稅太防納事,醴泉郡守安廷燮,拿推事,捧承傳。以上朝報
上在昌慶宮。停常參·經筵。
夜五更,月暈。
藥房提調戶曹判書臣李溟,左副承旨臣尹絳啓曰,雪勢釀寒。伏未審調攝聖候,若何?累度受鍼,湯藥進御之餘,水刺·寢睡之節,亦復何如?臣等不勝區區仰慮之至,敢此問安。答曰,宿疾一樣,而足寒腹痛之症,近日益甚,欲付竹筒灸矣。再啓曰,臣等卽承宿疾一樣,而足寒腹痛之症,近日益甚,欲付竹筒灸之敎,不勝驚慮之至。與御醫·鍼醫等相議,則聖候所患,熱脹爲主,自前艾灸,恐有助熱之患,而卽今足寒腹痛之候,付以竹筒,遠引火氣,則足寒之候,雖不可以此收效,而腹痛則似有薰和平復之理云。李馨益則以爲必收萬全之效,今以炷艾,合如栗大,一日五壯薰之,或二日或三日而止之,宜當云。謹爲備入之意,敢啓。答曰,知道。內醫院日記
假注書洪南立代,以柳椐爲假注書。
傳曰,今下銀子五百兩,各色段二十疋,咨文數考準,該曹郞官面授。
有政。以李聖求爲領中樞府事,韓必明爲持平,朴吉應爲正言。
領議政沈悅初度呈辭。答曰,頃日出仕,予極喜幸,今又求退,未知其故也。卿以喬木世臣,身佩安危,其進退決不可輕也。卿須念國事,危若綴旒,亟回遐心,用副至望。
賓客任絖·李昭漢狀啓,今月初三日,自曉四門擊鼓,會集諸王·諸將于大衙門,問其曲折,則八王及右眞王舍,寧遠衛,沙河所直西五十里,徑趨中後所,二十四日遽薄城下,二十五日齊放紅夷砲,城堞崩壞,縱兵直擣廝殺之餘,收合男女竝萬餘口,牛馬驢騾竝七十餘頭,留置其處,仍卽西向,而中後所,距山海關,纔八十餘里。又初十日人定量,四門擊鼓,如前日之爲,探問則范文程·皮牌·博氏言內,八王·右眞王,自破中後所,直擣前屯衛中後所。初六日·初七日,分攻兩城,竝爲勝捷之際,關內總兵三人及副摠·參將·遊擊等二十三人,各領其兵,且率蒙兵五千赴援,皆死於戰所乙仍于,兩城軍兵,盡爲廝殺,只男女老弱竝五千餘人擄還。初八日,急走報捷之故,所搶物種,時未詳知,三城雖得,而孤軍深入之後,前有山海關,勢難率易進犯,後有寧遠·沙河兩鎭,不無見阻之弊,姑爲退保兵力,更圖進取之計。十二日旋軍,二十四日還瀋。虛實間所聞如此,十月十二日成貼。以上朝報
政院啓曰,卽刻禁府都事,以委官意來言,三省之坐,一日爲急,判義禁,今日政,請出云,而今日有只出臺諫之命,故政官已爲罷歸,判義禁差出事,何以爲之?敢啓。傳曰,口傳差出。
義禁府啓曰,以具元悌等加刑啓目,傳曰,許徽緘答辭緣,已爲査處耶事,傳敎矣。本府,以八月卄五日權處中加刑公事,姑停刑推,前留守許徽,緘答內辭緣,相考處置事判下,故權處中,則依判下姑停刑推,而其後許徽緘答判付內,此緘辭,送于戶曹及禁府,使之詳察,稟處事,判下本府回啓內,江都倉穀偸竊各人等犯贓多小,必該曹明査覆啓,然後本府隨其罪名,稟旨處斷,自有次第,令該曹,先爲稟處何如事,入啓蒙允,卽爲移送戶曹,而其後具元悌請刑公事,亦蒙依允,故九月十六日,加刑公事,入啓蒙允,而向來國家多事,久未得坐起,勅使昨日發回,今日始得開坐,具元悌,循例刑推矣。曲折如此,而許徽緘答辭緣,戶曹時未査覆,本府則待戶曹覆啓後,當爲稟處,具元悌等加刑公事,還入之意,敢啓。傳曰,知道。戶曹所爲,殊甚怠慢矣。以上義禁府謄錄
訓鍊都監啓曰,傳曰,放砲殺人之賊,捧招後處置,似當。此意言于都監事,傳敎矣。哨軍申海龍,因嫌放中金振聲之事,雖係殺人,而哨軍相殺,此乃軍法當斬者,其罪十分明白,哨內軍情,莫不齊憤,故臣等,直請梟示矣。今承聖敎,卽爲捧招,則雖稱誤放所致,而辭連各人招內,海龍因嫌謀殺之跡,本來悖惡之狀,箇箇昭著,一處推閱,則渠亦無言可白矣。渠之初招,誤爲落線之說,不過爲死中求生之計,而如此寒冱之節,北門遊觀者,乃其誘致無人之處也。飮酒歌舞之時,挾銃落綿者,乃其乘時殺害之意也。其爲情跡,不可掩匿,況有各人之招,皆已歸一,謀殺之罪,益爲現著矣。各人等招辭,竝爲別單,書啓。申海龍,依前啓辭梟示,以肅軍律,何如?傳曰,依啓。捕告人,令該曹,依法論賞。
又啓曰,京畿初運壯抄砲手,元數四百八名內,時病·物故·在喪竝雜頉,六十五名,今日逢點實數,三百四十三名矣。明日放料,二十三日爲始,依前例北營輪回,入番鍊習之意,敢啓。傳曰,依啓。以上訓鍊都監謄錄
兵曹佐郞李性恒,唐津地,病親事出去。
古阜郡守南淑,差使員還下去。
大司成金蓍國初度呈辭。入啓。傳曰,調理出仕。
右尹鄭太和,鍼灸呈辭。入啓。給由。右承旨洪鎬再度呈辭。加給由。
大司諫李楘,校理趙珩,奉敎李初度呈辭。入啓。給由。以上朝報追謄
上在昌慶宮。停常參·經筵。
辰時,日暈兩珥。巳時午時,日暈。夜一更,流星出參星下,入巽方天際,狀如鉢,尾長四五尺許,色赤,光照地。三更,巽方有氣如火光。五更,流星出翼星下,入右角星下,狀如鉢,尾長五六尺許,色赤。內下日記
藥房提調戶曹判書臣李溟,左副承旨臣尹絳啓曰,伏未審夜來,調攝聖候,若何,腹痛·足寒之症,亦何如?昨日竹筒灸,已爲薰臍耶?引入艾氣於腹中,必有和平之候,而若至累度,猶恐有助熱之勢,臣等,不勝憂慮之至,敢此問安。答曰,與昨無異。內醫院日記
吏曹口傳政事,以李德泂爲判義禁。
李行遇啓曰,禁府都事,以委官意來言,判義禁旣已差出。今日內牌招肅拜,仍爲三省推鞫云,敢啓。傳曰,知道。
洪憲啓曰,今日,當爲三省推鞫,而刑房承旨洪鎬,呈辭受由,代房林堜,亦以病不來,廳中只有臣憲·左副承旨臣絳,同副承旨臣行遇,何承旨,推鞫進去乎?敢稟。傳曰,明日爲之。
左議政沈器遠,再度呈辭。傳曰,不允批答。以上朝報
刑曹粘連啓目。答曰,前後受敎事目,相考處置。
戶曹粘連啓目。答曰,似無不便之事,一依上疏施行爲乎矣,貢物價布乙良,姑以西糧作米上下,俾無移定之弊。以上內下記草
謝恩,都摠管李景奭,懷恩君德仁,護軍裵時亮·申景琥·李克華,高山察訪申恦,利仁察訪李灝,靑巖察訪趙稠,差使員還下去。
戶曹參判沈詻,校理趙珩,奉敎李,再度呈辭。加給由。大司諫李楘再度呈辭。入啓。加給由。
司憲府照本,濟用副奉事韓後琦矣,今番禮物,擧皆不好,而其中黃紬,尤爲麤劣,罪杖八十收贖,奪告身三等。啓功減一等。
吏曹判書南以雄,鍼灸呈辭。入啓。給由。
府啓,新除授持平韓必明,時在開城府,請斯速上來事,下諭。答曰,依啓。
禁府,三省問事郞廳金益熙,在外,代洪錫箕。啓。
謝恩,判義禁李德泂。以上朝報追謄
上在昌慶宮。停常參·經筵。
夜一更,流星出羽星下,入巽方天際,狀如拳,尾長三四尺,色白。
藥房提調戶曹判書臣李溟,左副承旨臣尹絳啓曰,伏未審夜來,聖候諸症,若何?竹筒灸,連日薰臍耶?腹中和平之氣,收效,如何?臣等不勝憂慮之至,敢此問安。答曰,腹痛頗似有效,勿爲問安。內醫院日記
領議政沈悅再度呈辭。傳曰,遣承旨敦諭。
洪憲啓曰,都承旨金堉,呈辭受由。右承旨未差。右副承旨林堜,遭服制。廳中只有臣憲·臣絳·臣行遇,而行遇雖有式暇,廳中位不齊,不得出去,今日三省推鞫,何承旨進去乎?敢稟。傳曰,尹絳進去。又啓曰,今以戶曹啓辭,紙價銀三千四百兩,分給三南事,蒙允矣。度支,必有所思而有此請,然以臣愚見,則所收者多而所報者寡,何異滄海一粟,錢兩分釐,未必遍及於民,而反歸於花消,則是行虛惠也。殊不若用銀於經費,年例結役之出於民者,量宜蠲除,使道臣,宣布德意,似當。臣待罪該房,惶恐敢啓。傳曰,依啓。以上朝報
兵曹啓曰,傳敎矣,國家之設官分職,各有所掌,故凡大小工役料布,皆自工曹上下,乃是不易之規,其不可推諉於他司,明矣。八道匠人價布,自工曹專管收捧者,蓋爲此等之役,而今此鑄成廳料布,該曹不爲上下,必欲責給於臣曹,將焉用彼儲哉?若使該曹,無可辦之勢,則猶可推移用之,旣有所儲,而如是責他,何意也?本曹非不知據例防稟,而似涉相較,故只今朔上下之意,回啓,則以依前例爲之事,傳敎矣。該曹所謂照例者,必指辛巳之例,而言之也。此則不然,其時左議政,爲本曹判書,知工曹價布之乏絶,相議除出步木而助之,此不過一時之權宜也。豈可以此而永爲前例乎?臣時白,丁丑年爲工曹判書時,各陵祭器,亦有鑄成之役,而工匠價布,皆自工曹拮据,若以辛巳,謂之前例,則此不亦可據之前例乎?大槪,近因木花大無,各道步布,過限不納者居多,加以用度,日漸浩大,一朔例下之數,多至五十餘同,其他各處別下之數,又不下數十同,前後迎接都監,各樣價布上下之數,又不知其幾,合而計之,則所費幾何?舊儲已盡,新捧未及,近來封不動移用之數,日加月增,前頭繼用,萬分可慮,前日海西番布啓請之擧,蓋出於不得已也。以此以彼,何莫非公用,而職掌有限,用度各異,故不得不如是縷縷陳啓,鑄成廳價布,今朔則雖已上下,而來朔爲始,令該曹題給,俾無侵官之患。且令臣曹,得以支用,無匱乏之患,何如?傳曰,依啓。兵曹謄錄
謝恩,護軍申敏一,五衛將盧孝誠,護軍李英達·金榥·許興善·李恪,天安郡守朴隨亨,差使員還下去。
右承旨洪鎬,大司諫李楘,校理趙珩,奉敎李三度呈辭。入啓。遞差。
吏曹啓曰,承旨有闕,政事,取稟。
都承旨金堉初度呈辭。入啓。
三省問事郞廳金振,病,代鄭知和。啓。
校理李之恒上疏。大槪,病重乞遞事。入啓。
三省罪人乙生·愛仁·禮業,元情。
持平韓必明,在外入來。以上朝報追謄
上在昌慶宮。停常參·經筵。
委官啓曰,罪人今伊照律事,命下,當依例擧行矣。此獄事中弟明,當爲處置,而當初告狀及憲府移文刑曹中,無弟明咀呪之語,今伊前後刑曹納招,亦無弟明之名。及乎省鞫,今伊始發鵲貓裹以三色綿布時,弟明坐房中深處之語,亦不明言同謀之事,而與元告貞伊面質之時,鵲貓之言,乃是貞伊指嗾,而實無是事云。以獄體言之,弟明不出於援引,似無可鞫之端,而群議,皆以爲,弟明雖㤼於法府風聞,而當其夫申景禋初喪,搬移家藏,變易男服,乘夜逃走,罪犯極重,令攸司,依律處置,宜當。敢稟。傳曰,依啓。
三省罪人今伊罪狀,考諸律文,乃是一罪,結案取招,照律施行,何如?傳曰,依啓。
三省罪人乙生·愛仁·禮業等,刑推當否議啓事,命下矣。之蔓承服,只言渠自獨爲,無同謀之人云。以獄體言之,則當先鞫事干,而之芳等告狀中,乙生及之蔓兄弟,愛仁·禮業等,同謀咀呪爲言,之蔓承服,只稱獨爲,乙生,之蔓生母,雖不以子證母,母子之間,萬無不知之理。乙生,不可不刑推,愛仁·禮業,乃是告狀中同謀之人,亦不可不刑推,此三人,依前啓,請竝刑推,何如?傳曰,依啓。
左議政沈器遠三度呈辭。傳曰,不允批答。以上朝報
兵曹啓曰,因訓鍊都監啓辭,傳曰,捕告人,令該曹依法論賞事,傳敎矣。法典相考,則前續錄推斷條,殺人者捕告人,不分首從,竝依大典捕盜條論賞云。又大典捕盜條,首捕者加階云。今見訓鍊都監回答移文內,前萬戶咸應元,爲首捕,前司果南弘纘,爲助捕。以此論之,則咸應元似當加階,助捕人南弘纘,依近例,或陞敍或給布,而事係恩典,自下不敢擅便,上裁,何如?啓。傳曰,依啓。南弘纘陞敍。訓鍊都監謄錄
刑曹粘連啓目。答曰,依允。朴繼宗乙良,分揀。內記草
行司猛李東龍,妻母歸葬事,黃州地出去。
答校理李之恒疏曰,遞差。
戶曹參判沈詻三度呈辭。入啓。傳曰,只遞摠管。
都承旨金堉再度呈辭。入啓。加給由。
三省罪人金伊結案,乙生·愛仁·禮業,刑問一次,不服。
左副承旨尹絳書啓,臣承命往諭于領議政沈悅,則以爲,無狀小臣,濫蒙天眷,優恩異數,前後稠疊,又遣近侍,敦諭諄切,臣仰瀆溫綸,感涕自零,而俯聽物議,臣罪層出,臣之進退,實爲狼狽,窘蹙悶迫,不知所達云矣。傳曰,知道。
禮曹判書書目,驛馬差使員閔思亮,罷黜事。
大司成金蓍國上疏。大槪,病勢危重,本職及兼帶,懇乞亟賜遞免事。入啓。
傳曰,政事,明日爲之。
罪人金伊,堂古介行刑。啓。以上朝報追謄
上在昌慶宮。停常參·經筵。
下直,慶尙監司元斗杓。
有政。以朴潢爲大司諫,李後山爲掌令,鄭太和·金光煜·申敏一爲承旨,李景奭·李楘爲輔養官,李楘爲副提學,李景奭爲右參贊,鄭良弼爲正朝使,李明傅爲書狀官。
洪憲啓曰,都承旨鄭太和,與尹絳同生妻娚妹夫,相避在下者應遞,尹絳改差,何如?傳曰,依啓。
領議政沈悅箚子。大槪,陳情乞遞事。入啓。答曰,省箚具悉。予甚缺然,箚陳之事,其已甚之言,不必每每介懷,須體予意,更勿固辭。
慶尙監司元斗杓,引見入侍時所啓,本道公貿木一千二百同,而自前捧於民矣。今若以各營所儲物辦備,而以本色米,捧於民,爲之會錄,則公私兩便矣。上曰,此意言于廟堂。又所啓,本道公貿木,好木一千二百同,而以常木計之,則以三千餘同,可以措備,自臣營,當備一千同,而其餘,則非臣所敢指揮分定也。上曰,統營及兵·水營所儲,未知幾何?李行遇曰,雖未詳知,而統營之儲,過於監營,兵·水營則所儲不敷云。自監營備一千同,則其餘二千餘同,自廟堂,問於統制使及兵·水營,知其物力可備幾許同,斯速啓聞後,可知各營所儲實數而處之矣。上曰,依爲之。以上朝報
政院啓曰,禁府都事來言,判府事李德泂,自去夜,重患胸腹痛,今日三省推鞫,不得爲之云,敢啓。傳曰,知道。義禁府謄錄
氷庫別檢李敏華,草薍監刈後入來。
京畿監司書目,楊州呈,以掌令李元鎭病重,上去不得事。啓。遞差。
都承旨金堉三度呈辭。入啓。遞差。
京畿監司尹墀入來。
左參贊李德泂初度呈辭。入啓給由。
持平韓必明上疏。大槪,母病甚重,乞遞職名,俾得專意救療事。入啓。
弘文館啓曰,上番只有二員,而典翰趙錫胤,以親病,受由在外。應敎鄭知和,差三省問事郞廳,不得已自昨日,下番姑陞,而事涉苟且。上番闕員,以在京無故人,盡爲差出,卽爲牌招肅拜,使之入直,何如?傳曰,依啓。
校理趙啓遠·趙珩·李之恒,牌招肅拜。以上朝報追謄
承政院啓曰,使行文書中,初有通遠堡咨文。今則移於鳳凰城,而彼處無文書句管之人,自前不得交付,所齎咨文,空往空來,徒爲文具,自今番謝恩之行,勿爲備送,以省文書一分之費,宜當。敢啓。傳曰,依啓。承文院謄錄
上在昌慶宮。停常參·經筵。
司圃別提李得新,秋收事,開城府出去。
注書柳志立,萬頃地,親病呈辭。入啓。給由,當日出去。
執義金壽翼,修撰徐祥履初度呈辭。入啓。給由。
奉敎沈世鼎上疏。大槪,乞遞職名,歸見病母事。入啓。給由,通津地出去。
右參贊李景奭上疏。大槪,本職及輔養官,竝乞遞改,以安愚分事。入啓。
領議政沈悅三度呈辭。入啓。傳曰,安心調理。
左議政沈器遠四度呈辭。入啓。傳曰,安心調理。
大司憲洪茂績啓曰,臣伏見今日之勢,言之嗚咽,思之痛哭也。臣曾在丙子之前,病伏田園,得聞朝廷之上,貪風大振,廉義掃地,其時不無名流之在朝者,而亦憚勢焰,口不敢言,側耳而聽,戴目而視之而已。雖以殿下之聖明,何從而知之乎?其時臣雖愚劣,灼知有今日之患久矣。觀今國事,非徒萬一不逮於丙子之前,如日漸暮,今年不如前年,今日不如昨日。若病重之人,一縷呼吸,漸漸就盡者然,其故何也?大小之官,循私蔑公,寧負君父,不敢忤權貴,寧負國家,不忍負私交,廟堂之謀謨,有司之稟事,一出於循私,而專尙欺蔽。且夫貪風,益甚於丙子之前,所聚財産,得復失之於兵火,則悔心不成。今復聚之,甚於前日,是危亡近至,天奪其國,爲之奈何?殿下深居九重,未及洞燭耶?或知之而過爲優容耶?優容之過,國事日非,終至於無可奈何之地,臣竊痛之。方今天災時變,竝見層出,愈久而愈凶,脫有不測之變,起於倉卒,則殿下之所仗者,何人,萬姓之倚以爲恃者,亦何人哉?臣之所以食不甘味,臥不安席,涕泣發憤者,良以此也。殿下之所以擢用愚臣,非爲榮臣之身也。思有一毫有補於國家,臣不以死報之,不過一不忠之臣耳。況臣賦性狂妄,發言無量,取人怨嫉多矣。然忝在臺職,以言爲責,目見權貴貪縱負國之狀,而畏憚威勢,依阿不言,則罪合妄君,聖明,雖使容齒朝端,鬼議其誅矣。左議政沈器遠,恃功專恣,持身無檢,及登相位,人皆缺望,而其所行麤鄙,不必種種擧論,只以表著喧騰者言之,守禦乃山城,一偏將任也。本非大臣所兼,而不爲固辭,親幹財穀,多有不謹之誚。當頃日大飢米貴之時,出捐五百餘斛之米,付之妾甥李汝式云者,使之貿銀,而每斛所直五兩,官收其三,私竊其二,建造本廳於家傍,同墻異門,有同一家,出入財穀,使人觀瞻,不分公私,此殊非遠嫌之道也。且其財穀消縮甚多,故曩日防納換米之擧,出於充物元數之計也。身坐黃閣,不思救民之策,銳意牟利,防納於餓莩相望之邑,使湖西之民,怨咎徹天,而賴聖上快斷,少弛其怨,豈不幸哉?古之大臣,被人詆斥,闔門思過,引咎自責,以謝人言之不暇,安有飾辭陳疏,請與言者對辨之大臣乎?至於柳之蔓弑母之獄,人言孔極,而臣不敢斥事言之者,實出於愛人以德之義也。門專賄賂,廣占田園,乃其餘事,不足深責。然當近年飢饉,大興築堰之役,流毒列邑,南來謗議,藉藉謄傳,以此內而都城,外而四方,上自公卿大夫,下至輿臺賤品,喧譁談議,皆以爲國家用相,本爲生民,而反使蠹國而害民,一人興怨,萬姓失讙,危亡之禍,迫在朝夕,豈不大可懼哉?貿銀取嬴,非臣目覩,不可盡信,然轉販公物,自有該掌官人,何必付之私人?此言明若觀火,十目難掩,其心所在,斷可知矣。衆口之喧,固其宜也。多口鑠金,衆怒難犯,臣之愚意,國家設置臺官,非偶然也。欲一彈劾,以正其罪,而同僚,皆見影潛形而入,權貴之褫人心魄,若是也。臣忝在臺席之首,獨立無助,不能彈一權貴貪縱負國之罪,此無非臣無狀之致,請命遞斥臣職。答曰,勿辭。
注書李俊耉受由,代以金頊,爲假注書。
承文院官員,以都提調意啓曰,使臣文書中,初有通遠堡咨文。今則移於鳳凰城,而彼處無文書句管之人,自前不得交付,所齎咨文,空往空還,徒爲文具,自今番謝恩之行,勿爲備送,以省文書一分之費,宜當。傳曰,允。
戶曹啓曰,傳敎矣。近臣所陳,誠有意見,第臣等之意,遠方愚民,亦安知稱其銀價也?家家戶戶,勢難開諭,而小民之心,不能無惑焉。莫若以本色價銀,一一稱量而給之,冒昧敢稟。傳曰,本曹所陳,似非益下之政,依承旨啓辭,施行,可也。
大司成金蓍國,上疏。入啓。答曰,省疏具悉卿懇。卿其勿爲控辭,調理察職。以上朝報
義禁府啓曰,前江華留守許徽,推考緘辭,戶曹已爲覆啓,移送本府,本府亦當査覈,而判府事臣李德泂,身病呈辭,方在受由中,莫重之事,臣等獨爲詳察稟處,未安,待判府事出仕後,議覆之意,敢啓。傳曰,知道。
政院啓曰,禁府都事來言,判府事李德泂,身病呈辭受由。三省推鞫,亦不得爲之云。待其出仕,開坐之意,敢啓。傳曰,知道。以上義禁府謄錄
備邊司草記。答曰,依啓。此是該曹之失,非監司之過也。內下記草
上在昌慶宮。停常參·經筵。
持平蔡聖龜啓曰,臣之從外來屬耳,於凡論議,直一聾瞽人。洪茂績,嘗以昨日避辭中所云者語臣,臣答以實有是事,則論之未爲不可,而更加聞見,從容商確,亦爲得宜。欲與聯名發簡,臣以爲論劾大臣,擧措重大,姑待同僚齊出,而相議爲之,可也。長官乃以獨立無助,不能彈一權貴引避,臣何敢晏然仍冒?請命遞斥臣職。答曰,勿辭。
掌令李尙逸啓曰,臣嶺外疏遠之蹤也。賦性庸陋,百無一取,尸素之譏,自知難免矣。昨見大司憲洪茂績引避之辭,以同僚見影潛形,權貴之褫人心魄等語,深加攻斥,不遺餘力,臣不勝驚怪之至。臣之與茂績,同在一席,幾至一朔,屋下私接,席上公會,非止一再,而曾無此等說話,又無發於簡通之事,外間論議,亦未聞知,不見其影,豈潛其形?人之不諒,何至於斯?勒加情外之言,置人於束縛之中,非臣攸聞也。何敢强顔重辱名器乎?請命鐫削臣職。答曰,勿辭。
答右參贊李景奭上疏曰,省疏具悉卿懇。卿才學俱優,允合此任,宜勿控辭,從速察任。
擬演連侏體,臣聞,王道無偏,洪範所載,君子不黨,孔聖之訓。是以,牛·李各用,國家有傾危之虞,洛·蜀分明,士林遭攻陷之運。傳曰,觀副司直任翰伯所製之文,則其志甚善,予不覺三復也。今日廷臣,皆懷如此,則何憂乎亂亡哉?今下虎皮,特爲賞給,以表予嘉尙之意。以上朝報
戶曹啓曰,今番勅使接待,自初知其極爲侈大,而如品銀·品布之規,竝不擧論。只以京外衙門扶助事啓下,及時扶助之處,訓鍊都監木十五同·司僕寺木十三同,忠淸監司木十同·兵使木三同·水使木五同。全羅監司木三十同·兵使木三十同,咸鏡監司布二同·銀子三百兩捧之。木雖品劣,補用雜物之價,如慶尙道,必以路遠未及上來矣。且兵曹例爲首倡,宜不下十同之木,而似以多事未果,勅行雖過,當此漆谷山城儲糧爲急之時,步兵木十同題給,則以各邑回馬載送。此時下去,則其木,足用於釜山,公貿木貿糧,甚爲便優,未知,何如?敢此仰稟。傳曰,依啓。
兵曹啓曰,傳敎矣。本曹之用度浩大,罄竭無儲之狀,已盡於前啓辭,今不復縷縷陳啓,而更爲煩稟者,實出於不得已也。纔經兩勅使,所儲幾盡,各道價布,累度移文催促,而近緣木花大無,不納者過半,行用庫遺在數步常木,竝不滿十同,前頭所用,計無所出,況來月朔布應下之數,不下四十餘同,勢將以封不動,加出補用,豈非可慮之甚者乎?今觀戶曹啓辭,則請以臣曹十同之木,輸送於漆谷山城者,尤爲悶切。若有所儲,則以此以彼,何莫非公用,而方患罄乏。拮据難支,及遠之策,何暇爲哉?頃於各衙門扶助之時,臣曹卽以步木五同輸送,則其直,足當常木十五同,而戶曹,稱以不好,還爲退送,近來價布,降定升尺,故所捧之木,如亂前升細尺長者,何從而辦出?厥後又爲輸去,而別無緊用云,又爲退置。今以兵曹,例爲首唱,而未果等語,反爲陳啓,有若全然不送者然,實未曉其意也。凡扶助之事,或於多儲米布用度閑歇之司,論其多小,猶之可也。若如臣曹,則大小經費,不知其幾,五同步木,亦云多矣,而再三點退,殊非同體衙門相敬之道也。至於漆谷山城請送之木,多至十同,山城儲銀,雖云爲急,而目前之憂,如是罄竭。且事異常經,以何所儲,而漸開無前之新規乎?請令臣曹,勿爲題送,庶無乏用之患,何如?傳曰,依戶曹啓辭施行,後勿爲例。以上兵曹謄錄
答金壽翼疏曰,省疏具悉。爾其勿辭,調理察職。
刑曹粘連啓目,答曰,竝依回啓施行爲乎矣。春月乙良,分揀安徐。
答輔養官李楘疏曰,省疏具悉。卿有才有學,實合師傅,宜勿控辭,從速察任。
戶曹草記。答曰,依前例爲之。李聖求料事
兵曹草記。答曰,竝爲定給,俾無偸伐之弊,山直加定事以上內下記草
上在昌慶宮。停常參·經筵。
藥房副提調行都承旨臣鄭太和啓曰,日氣不調。伏未審此時,聖體調攝,若何?竹筒艾薰之後,腹中不平之候,則已見其效,而足寒之症,與前無異乎?臣不勝區區仰慮之至,敢此問安。答曰,時無加減。內醫院日記
獻納李䅘啓曰,引嫌而退,有聞必達,風采可尙,而言官論事,貴在商確,況彈劾大臣,擧措重大,必與同僚,相議一會,物議同然,然後方可發論,而不爲簡通,徑自引避,殊欠論列大臣之規,欲待同僚,更加聞見,從容商確,意在愼重,未見簡通,因病呈告,勢固然矣。有何所失?相避之人,不敢處置,在法當然,尤無可避。請洪茂績遞差,蔡聖龜·李尙逸·鄭泰齊,竝命出仕。答曰,依啓。朝報
上在昌慶宮。停常參·經筵。
夜五更,灑雨。
傳曰,薄衣軍士,令該曹,襦衣題給。
通信使尹順之·趙絅,九月二十九日成貼狀啓,臣等,於六月十八日,到倭京前進事,已爲馳啓。同月二十日,發倭京,七月初八日,到江底,至二十日,關白處始得傳命,二十三日,發向日光山,二十七日早朝到彼,當日回程,三十日,還到江底。八月初四日,受其答書,初六日回程,二十六日,還到大坂城。九月初六日,始出河口,乘船開津。至二十七日,還到馬島。待風緣由及關白答書與別幅物目·若君別幅·執政奉行等答書,別幅竝謄書,爲先馳啓,而到江底,義成言于洪喜男等曰,傳命之擧,將行於十三日,若退則當行於十七日云。倭曆以六月爲大,其十七日卽我國十八日也。蓋國俗以七月望,爲第一節日,連三日遊衍,故如此云云。又曰,若君前禮貌及日光山拜禮,曾於藤平出去時,別呈書契,未知何以定奪耶?喜男答云,大君年四十無後,幸得若君,實是大慶,隣厚之間,別遣使臣,實是異數,乳下之兒,固無可拜之禮。至於日光山拜禮,則自有家康生時已行之規,一遵舊例云,則義成答曰,若君,萬一出坐,則不可不拜。至於家康生時,傳位於秀忠,國無二王,故前日則行再拜禮,今則四拜禮,亦所當然。臣等令喜男,反覆陳說,至十八日,因雨退期,二十日始得傳命。凡于禮數及上堂行禮,一依前使之行,辭出時,只行再行禮,以示敬待之禮。特設戲子,使之觀光,此則前日所無之禮,若君則果爲不出,此則或慮使臣不拜,或義成周旋,未能的知。至於脫靴一節,全不擧論,及受答書,則有且呈親筆文字,呈字,又不以別行書送。臣等使喜男,還其答書曰,兩國交隣之際,必相尊敬,凡于文字,不可不愼重,今此書中有呈字,此是在下者獻納之謂也。贈送之物,則當用惠貺二字,而又以別行書之,今於答書中失當,決不可持去云。義成答云,誤用呈字,不必別行,此是我國人,短於文字,專昧規例,當依來示,以惠字代呈字。且書極行,到日光山,焚香時前後,各行再拜,渠等以爲,靈山淨界,如非此地精造之物,則自前不用,蜜果與餠,竝皆自辦,兩色散子·各色實果,竝用齎去之物,我國所造蜜果,稱以精巧,盡數移送於關白處。祝文則關白必欲親見,以爲寶蓄,幣帛亦欲留置,不得已竝從其言,自日光回來後,今此回程,欲以大官出送之論,出於掃部之口,諸執政,時方會議。喜男答云,順付回禮,已有前規,今又更改,則事實無據。臣等,前後累言於義成,及見書契,則似是快許,壬丁被擄之人,存者無幾,有子有孫,切無歸心。義成,以執政意來言曰,馬上才,貴國擇送善技,關白欲一觀光,而近因多事,天且陰雨,尙未得見,須以堂上譯官一員,率馬上才,姑留四五日。臣等令李長生,使之率來落後,大槪,今番信使之行,適會其矜夸之心,故關白,勅諸沿路各站曰,今此信使,國之大慶,不可不優致禮敬。故供億之盛,伺候之節,一依前例,傳命之際,侑以戲子,刀劍·甲冑,備送禮物,言語之間,旣不提起他事,禮貌之際,又無誤事之事,關白所給,員役以下贈物,許令分領。臣等處贈物,到大坂城,奉還於義成處,則決不可受去之意,累次陳說,納言三人及執政·奉行等,九人贈物,當初竝揮却不受,似聞島主,亦竝持來,此亦前日已行之禮云。極爲難處事,先來軍官鄭傅賢,持來。
以倭中執政忠勝·重宗兩人書契中,有獻土宜之獻字,通信使待罪狀啓,勿待罪事,回諭。
領議政沈悅四度呈辭。傳曰,遣承旨敦諭。
鄭太和啓曰,注書洪鍾韻,昨日謝恩之後,直爲出去,今日亦不仕進,投呈辭單,新進自便之習,殊甚不當,請推考,使之卽出察任,何如?傳曰,允。以上朝報
上在昌慶宮。停常參·經筵。
或雨或晴,達夜下雨。
兵曹啓曰,今日分遣郞廳,各處軍士薄衣摘奸,別單書啓,而連年木花大無,上番軍士,擧皆赤脫,似難取舍於其間。且今日稍爲溫暖,而寒薄之色,不忍直視,前頭若値嚴寒烈日,則凍死之患,不占可知,豈非矜惻之甚者乎?今此書啓中尤甚者,一百十七名,爲先令該曹,襦衣造給,而所造之衣,務從長厚,勿爲短薄,使濱死之軍卒,得以全活,以紓聖上之軫念,何如?傳曰,允。兵曹謄錄
兵曹粘連啓目。答曰,使渠等,曾前可據文書覓納,以爲酌處之地。
兵曹粘連啓目。答曰,此事不可不變通,更議處之。內下記草郞廳李重彬校正。日記郞廳金弘澤書。
上在昌慶宮。停常參·經筵。
司禦朴宗寧,宣傳官尹廷俊,入去瀋陽。內下日記
兵曹啓曰,本曹啓辭,柒谷山城請送木,勿爲題給事,傳曰,依戶曹啓辭施行,後勿爲例事,傳敎矣。今此柒谷山城啓下之木,當爲輸送,而方患罄竭,勢將以封不動除送,且遠道載軍有弊,聞道內開寧縣,距山城至近云,來十二月番應上納步兵價布十同,除出收納于山城事,本道監·兵使處行移,何如?傳曰,依啓。兵曹謄錄
領議政沈悅箚子。入啓。答曰,省箚具悉至懇。予意已諭,卿其勿爲固辭,以副上下之望。
刑曹粘連啓目。答曰,依啓。金貴榮等乙良,姑停刑推覈處。內下記草
有政。
上在昌慶宮。停常參·經筵。
宣傳官李尙敬·李克俊,入去瀋陽。內下日記
上在昌慶宮。停常參·經筵。
自辰時至午時,日暈。未時申時,日暈兩珥。
傳曰,大臣·備局堂上,引見。
備邊司草記。答曰,依啓。其親屬,必不生存,使之連續給糧,俾免餓死。倭國被擄人事
備邊司草記。答曰,一半依願施行。
領議政沈悅五度呈辭。傳曰,安心調理。
大司憲李敬輿上疏。入啓。答曰,省疏具悉。卿其勿辭察職。以上內下記草
上在昌慶宮。停常參·經筵。
藥房副提調行都承旨臣鄭太和啓曰,一兩日內,寒威頗緊,伏未審聖候調攝,何如?臣無任憂慮之至,敢來問安。且前日劑入陰虛生內熱丸,連續進御乎?日子已多,功效有無,必當現著,諸症加減,亦何如?竝此仰稟。答曰,諸症與前無異,丸藥,近日泄瀉不止,故慮其丸藥爲祟,自再昨停止矣。
再啓曰,伏承聖批,有近日泄瀉不止,故慮其丸藥爲祟,自再昨停止之敎,臣不勝驚遑之至。卽與諸御醫相議,前日劑入丸藥,乃是淸補之劑,雖無因此泄瀉之理,而旣有泄瀉之候,則停進,宜當云,第未知度數,何如?所患輕重,比前日,何如?願聞下敎,議藥以進,敢此仰稟。答曰,症勢不至大段,度數亦不過三度,勿爲議藥。內醫院日記
政院啓曰,禁府都事,以委官意來言,判義禁已遞,臣又遠行臨迫,三省推鞫,不得爲之云,敢啓。傳曰,知道。義禁府謄錄
領議政沈悅六度呈辭。傳曰,安心調理。內下記草
承文院啓曰,謝恩進賀等文書,正書之後,發行日期,退定初二日,二字所當改書,而逐張塗擦,難免痕跡,自前退日不多,則有不爲追改之例,日子仍存不改之意,敢啓。傳曰,知道。承文院謄錄
上在昌慶宮。停常參·經筵。
東萊府使狀啓,通信使三行,去月二十九日,無事到泊云云事。
初昏,流星出天中,入東方天際,狀如甁,尾長五六尺許,色白。內下日記
藥房副提調行都承旨臣鄭太和啓曰,日氣嚴冱,伏未審夜來,聖體調攝,若何,泄瀉之候,與昨間一樣乎?昨日聖批,雖有不至大段之敎,而冬寒之節,泄瀉之症,若無還卽平復之候,則治瀉之劑,不可不及時議進。當此上候未寧之日,本院都提調·提調,適皆有故,不爲出仕,小臣獨在藥房,尤不勝憂悶之至,敢來問安,惶恐竝稟。答曰,與昨一樣,泄瀉從容調理,則自當平復,勿爲議藥。
傳于政院曰,戶曹判書李溟家,遣內醫看病。內醫院日記
兵曹啓曰,傳曰,軍士襦衣,已盡造給耶?事,傳敎矣。軍士襦衣,昨日戶曹造送,而皆以升麤下木,久遠陳綿造作,而短薄無形,決無禦寒資活之望,故送數三領于戶曹參議,言其所由,則參議親見其無形,嚴飭色吏,當爲改造云,還送本曹,時未分給之意,敢啓。傳曰,知道。催促分給,俾無凍死之患。
戶曹啓曰,以兵曹啓辭,薄衣軍士應給襦衣,一百十七領內,五十領則以本曹預爲措置者,先爲輸送於兵曹,其餘六十七領,亦卽急急措備送之,則兵曹,謂之短薄而還送,使之改備。軍士給衣之事,非特今年,從前自有規例,故依前例造送,許多之衣,今遽改造,其勢甚難,不得已仍送兵曹,分給,何如?傳曰,不允。以上兵曹謄錄
訓鍊都監粘連啓目。答曰,竝爲免防,似涉不均,使之從略抄送,以便彼此。海西砲保赴錦事
戶曹判書李溟上疏。入啓。答曰,省疏具悉卿懇。卿其勿爲固辭,調理察職。以上內下記草
上在昌慶宮。停常參·經筵。
午時,日暈。未時申時,日暈兩珥。夜一二更,月暈。
藥房副提調行都承旨臣鄭太和啓曰,冬節已深,寒威轉嚴,玉體調攝此時爲難,而泄瀉之候,連日不止,昨有一樣之敎,伏未知夜來,亦無加減之異乎?臣無任憂慮之至,敢來問安。答曰,頗似減歇,今後勿爲問安。內醫院日記
領議政沈悅七度呈辭。傳曰,遣承旨敦諭。
傳曰,史官一員待命,騎馬三匹立之,外司僕內摘奸。
大司憲李敬輿上疏。入啓。答曰,省疏具悉。深用嘉尙,疏辭,予當留念,卿其勿辭察職。
龜川君晬箚子。入啓。答曰,省箚具悉卿懇。卿其勿爲控辭,調理察任。以上內下記草
有政。
上在昌慶宮。停常參·經筵。
大殿,中宮殿誕日,藥房·政院·玉堂二品以上,問安。答曰,知道。
下直,謝恩使右議政金自點,副使吳竣,書狀官趙重呂。內下日記
備邊司郞廳,以右議政意啓曰,近年以來,木花絶乏,八道民生,不得新衣者,數年矣。今年則甚於上年,人皆裸體,而至於上番軍士,嚴冬作客凍餒,倍甚,極可矜惻,若不及時救之,必多凍死。今聞兵曹判書李世白之言,軍士中尤甚薄衣者,已有令戶曹造衣救活之命,孰不感激天恩,至於流涕者乎?但上番之軍,皆是薄衣,令兵曹,抽出木同,司僕亦有些少木花,除出四五百斤,送于兵曹,使之急急加造,以活未及蒙者,如何?臣目見道路上番軍士凍寒之狀,人皆赤身,別無尤甚之差,而寒威益峻,恐有凍仆,敢此仰達,而此後更令該曹,連續摘奸,使無後番軍凍斃之患,何如?傳曰,依啓。兵曹謄錄
政院啓曰,罪人乙生等,三省推鞫,委官右議政金自點,今已出使,其代委官,何大臣進參乎?敢稟。傳曰,昇平府院君進去。義禁府謄錄
院啓。答曰,自當上來,勿爲,下諭,獻納申濡,通信書狀。
領議政沈悅箚子。入啓。答曰,省箚具悉至懇,箚陳之事,浮薄輩情外之謗,不足介懷,須勿固辭,速出行公,以副至望。以上內下記草
上在昌慶宮。停常參·經筵。
夜五更,下雪。
冬至望闕禮初度習儀,爲之。
成均館啓目。答曰,依此施行爲乎矣,別件贖案事乙良,勿施,奴婢推刷事。內下記草
戶曹啓曰,薄衣軍士所給襦衣,自本曹,依前例造送,而因兵曹啓辭,改造之意,傳曰,催促分給,俾無凍死之患事,傳敎矣。更以上木新綿,長厚造作,送兵曹,使之分給之意,敢啓。傳曰,知道。兵曹謄錄
政院啓曰,禁府郞廳,以委官意來言,小臣昨日遭服制,判義禁閔馨男呈辭,三省推鞫,不得爲之云,敢啓。傳曰,知道。義禁府謄錄
上在昌慶宮。停常參,經筵。
下直,忠淸監司金尙,留待引見。
領議政沈悅八度呈辭。傳曰,遣承旨敦諭。
右議政金自點上疏。入啓。答曰,省疏具悉卿懇。疏辭,予當量處,卿其勿辭往來。
戶曹判書李溟上疏。入啓。答曰,省疏具悉。至懇,如此,兼帶內局提調,當勉副焉。
龜川君箚子。入啓。答曰,省箚具悉至懇。司饔提調,卿辭至此,當勉副焉。
錦陽君朴瀰箚子。入啓。答曰,箚陳之事,當令該曹酌處,卿其勿爲控辭。
府啓。答曰,依啓。修撰李䅘遞差事
傳曰,史官一員待命,騎馬三匹立之。工曹祭器鑄所內摘奸以上內下記草
兵曹啓曰,薄衣軍士一百十七名襦衣,今日畢分給之意,敢啓。傳曰,知道。兵曹謄錄
上在昌慶宮。停常參·經筵。
禁軍鄭進一,入去瀋陽。
冬至望闕禮再度習儀,爲之。
領議政沈悅箚子。入啓。答曰,省卿上箚,予甚缺然。廟堂空虛,已至累日,卿不可不爲國强起,以副予至望。
左議政沈器遠上疏。入啓。答曰,省卿上疏,已悉卿意。頃日避嫌之辭,殊極駭異,卿豈有如彼之失哉?予不疑卿,安心勿辭。以上內下記草
上在昌慶宮。停常參·經筵。
終日下雨。夜一更,月暈。有霧氣,白雲一道如氣,起自巽方,直過月下,指艮方,漸移東方,長十餘丈,廣尺許,良久乃滅。自二更至四更,月暈。
司饔院草記。答曰,依前例爲之。生鮮及雜魚封進事
工曹草記。答曰,依啓。監造官吏及匠人,施賞。祭器鑄成時內下記草
上在昌慶宮。停常參·經筵。
藥房副提調行都承旨臣鄭太和啓曰,天雨非時,寒暖失度,伏未審聖候調攝,何如?臣無任區區憂慮之至,敢來問安。答曰,與前無異。內醫院日記
政院·玉堂·朝廷,冬至問安。答曰,知道。
義州府尹狀啓,勅使一行,初八日越江,入往云云事。
又狀啓,進香副使韓仁及等,初十日先爲出來渡江,而正使麟坪大君,則獵所隨行事,狀啓陪持人,三日內上京,令該曹論賞事。
終日雨雪交下。內下日記
政院啓曰,卽刻禁府都事來言,委官昇平府院君金瑬,近患寒疾,頭痛極重,前頭三省之坐,勢難進參。自政院入啓,稟處云,敢啓。傳曰,知道。義禁府謄錄
左議政沈器遠五度呈辭。傳曰,安心調理。
備邊司草記。答曰,依啓。令該曹,恤典擧行。北道襦衣領去軍官凍死事
備邊司粘連啓目。答曰,依允。郞僚乙良,勿爲差出。輔養官事以上內下記草
上在昌慶宮。停常參·經筵。
傳曰,大臣·備局堂上·三司長官,引見。內下日記
今日引見時,右參贊李景奭所啓,今日國事,至於萬分地頭,中夜思之,憂慮萬端。自上軫念民生,無所不用其極,而不幸亂離之餘,水旱連仍,無知少民,飢寒切身,父母妻子,將不得保焉,其勢必至於怨咨。士大夫之自南來者多,言畎畝道路所聞,怨咨盈耳,慘不忍言,加以癘疫大熾,木花絶無,而賦役益重,至於所着衣綿,剔出成績,織造供賦之布,今則敗絮亦盡,無可奈何?且因南中有識之人,聞之,則今日邦本,已無可爲云,聞來不勝寒心。臣意以爲國家東西責應,日不暇焉,而邦本若此,則脫有緩急,終至於土崩而已。邦本苟固,則脫有變亂,可以有爲也。卽今固本之策,惟在於少寬民力,而民怨若此,將何以應變乎?當今府庫,尙有儲積,而民不被救活之澤,誠非固本之道也。頃日臺官,以嶺南公貿木事,陳啓,而兩湖之事,亦爲竝論。此實救民之急務,第未知畢竟處置,果能着實否也。作木處,竝爲作米,而京中各衙門所儲布木,或貸用於民役,各司同心勉力,如營一家之事,不相推諉,活此孑遺之民,如拯溺救焚者然,則是亦國家之大幸也。司僕寺多有所儲之物,兵曹·戶曹亦有所儲,此皆出於軍民者也。出於軍民,以濟軍民之急,未爲不可,若使講求便民之策,善爲料理,而大臣又爲指劃,則國事庶可爲也。國家保護赤子,若家人父子之愛恤而救活,則將來緩急之際,可保其得力,而倘變弭災之道,亦在於此矣。上曰,令監司盡心爲之,頃日慶尙監司辭朝時,以救民盡心事,言之矣。領議政沈悅曰,李敬輿之言,則以各司所儲者,出爲救民之地,而其代則以待時作米,爲之矣。上曰,山郡作木,以作米爲之,可謂除弊,而湖南方伯,新爲狀啓矣。沈悅曰,臺諫所論公貿木,則小臣知之,而山郡作米之事,則時未聞之矣。上曰,臺諫所論,皆指三南而言,非徒嶺南也。山郡作米,已令置于各官矣。金光煜曰,湖南山郡作米者,以今年無木花而然也,非永爲作米之意也。尹暉曰,作米則百姓便之,而若以此處所用之事,言之,則一半不可不輸來也。湖南方伯狀啓,蓋隨一時之便,或有所未穩處矣。沈悅曰,李景奭之言,以兵曹·戶曹木,欲用於歲幣木等事也。尹暉曰,兵曹木,不可用於歲幣也。上曰,綿布事,廟堂議爲之。兵曹謄錄
左議政沈器遠六度呈辭。傳曰,安心調理。
司饔院草記。答曰,依啓。沿路各官中,尤甚遲滯處,官吏摘發推治。
備邊司粘連啓目。答曰,依允。書契一事,殊極無禮,渠雖怒還,勿爲捧上倭人書契一事。
刑曹粘連啓目。答曰,今此獄事,皆由於太男,則太男刑訊議處,似當。以上內下記草
上在昌慶宮。停常參·經筵。
昧爽,東方有氣如火光。
兵曹參議林墰上疏。入啓。答曰,省疏具悉。深用嘉尙,疏辭似爲便當,當令該曹,議處焉。
國忌無事。內下日記
上在昌慶宮。停常參·經筵。
國忌無事。
備邊司草記。答曰,的知與否,問于義州府尹,處之,未晩也。皇帝出獵事
備邊司草記。答曰,種子貿來,似爲便易矣。瀋中木花事內下記草
上在昌慶宮。停常參·經筵。
左議政沈器遠七度呈辭。傳曰,安心調理。
備邊司粘連啓目。答曰,不有命令,還增弊端者乙良,勿論職秩高下,竝爲拿推。
吏曹粘連啓目。答曰,末端措語,殊甚未妥爲在果,依回啓施行。
刑曹粘連啓目。答曰,依允。不干人乙良,分揀。
府啓。答曰,依啓。三年內婚姻者,削去仕版,士子永爲停擧三曹及訓局堂上,推考。屯田一事,厥弊不重,新設處,亦已覈罷,置之,可也。以上內下記草
義禁府啓曰,本府堂上四員內,判府事閔馨男,同知事金蓍國,以無本職,俱未出仕,只有知事尹暉及同知事李必榮,而連有公私事故,久未開坐,昨夕相議,約定坐起,故臣必榮,入直摠府,啓請晝仕標信,來詣本府矣。知事尹暉,猝有病患,未能進參,今日不得開坐之意,敢啓。傳曰,知道。
政院啓曰,禁府都事,以委官意來言,判府事閔馨男,今政已付軍職,三省推鞫,明日所當開坐,而所患寒疾,尙未差復,勢難進參云,三省推鞫,何以爲之?敢稟。傳曰,改差。
又啓曰,昇平府院君金瑬,委官已爲改差,其代,何大臣進去乎?敢啓。傳曰,領相進去。以上義禁府謄錄
備邊司啓曰,飢饉之餘,必有癘疫,乃理之常,但自前春·夏熾盛而秋·冬則寢息矣。今年則通四時染病,而近日尤爲大熾,痛則輒死,或有全家殞斃者,所聞極爲驚慘。都城之內,則爲隣里所驅迫,出置郊外,當此寒冱之節,暴露原野,其勢萬無生道,東西活人署,物力殘薄,亦未能優造病幕,豈可立視其死而不救哉?繕工草薍,用民力刈取,積在外監,優數除出,以爲蓋覆圍排之資,而長木則亦令繕工覓給。此若不足則東西氷庫退排長木,沒數取用,空石則兩倉及別營所在,優優題給,堅固造幕,以蔽風雪,而若無主管監董之人,則事不着實,令漢城府郞廳,董率東西活人署·繕工監官員,刻日分作,而造作軍人,令兵曹題給,畢役之後,來告本司,以憑摘奸,宜當。且尤甚絶糧之人,則依今春病人給料之例,令賑恤廳,計口給糧,宜當。此意,分付,何如?傳曰,允。兵曹謄錄
有政。
上在昌慶宮。停常參·經筵。
備邊司粘連啓目。答曰,當初使戶首,隨後望定,爲有如可到。今奪此與彼,殊涉失信,更議處置。空保充數定給事
左議政沈器遠八度呈辭。傳曰,安心調理。
平安監司具鳳瑞上疏。答曰,省卿上疏,予甚慮念。此時此任,不可輕遞,宜勿控辭,調理察職。
府啓。答曰,已諭毋煩。三曹及訓局堂上,旣已推考,觀其緘辭而處之,未晩。
院啓。答曰,依啓。安夢尹摠管遞改,該曹堂上推考,義城監孝吉拿鞫定罪,兵曹正郞李沈削去仕版,固城縣令郭龍伯遞改。其代擇送事及正言李俊昌上來事以上內下記草
上在昌慶宮。停常參·經筵。
藥房提調右參贊臣李景奭,副提調行都承旨臣鄭太和啓曰,數日來寒威陟緊,伏未審將攝之中,聖候,若何?臣等不勝區區憂慮之至,敢來問安。答曰,與前無異。內醫院日記
兵曹啓曰,傳曰,去夜極寒,各處軍士中,有凍死者乎?問啓事,傳敎矣。闕內四所守直處外及各處,竝爲査問於衛將所,則各其衛將所報內,時無凍死軍士,而外處分軍中,或有染病未差者云矣。卽刻善山旅帥金國生呈狀,同番軍士廣興倉定送文景厚,重得染病,十五日身死云,故使之檢屍牒報,同接軍士,木疋受去,同力埋葬之意,一邊分付敢啓。傳曰,知道。兵曹謄錄
左議政沈器遠九度呈辭。傳曰,卿辭如此,今姑勉副之意,遣史官諭之。
兵曹草記。答曰,知道。染病人,各別救療,俾無死亡之患。守直軍士等事
禁府粘連啓目。答曰,回啓辭甚當,照律施行。安廷燮元情事以上內下記草
上在昌慶宮。停常參·經筵。
通信使入來。
傳曰,典獄署摘奸,輕囚放釋。
府前啓。答曰,毋煩。以上內下記草
政院啓曰,禁府都事來言,憲府全數有故,避嫌臺諫處置後,三省推鞫爲之之意,敢啓。傳曰,知道。
又啓曰,三省推鞫,朝者待憲府出仕後爲之事,啓稟矣。日勢已暮,推鞫,何以爲之?敢稟。傳曰,明日爲之。
義禁府啓曰,以本府景惟謙等照律公事,傳曰,景惟謙之罪,輕於金有聲等,而今此照律則甚重,何以如此耶?事,傳敎矣。臣等之意,以爲景惟謙,旣爲摘發,則所當卽報該曹,査覈處置,而掩置累月,馴致色吏之舞弄,故照以知情不告之律矣。今承聖敎,反復參商,則此乃當律,而此律之外,恐難更議,何以爲之?惶恐敢稟。傳曰,雖有不告之罪,比於尸居其職,昏不致察者,則似爲稍勝矣。以上義禁府謄錄
上在昌慶宮。停常參·經筵。
淸譯李信候,入去瀋陽。
府啓,答曰,依啓。獻納申濡遞差事前啓。答曰,毋庸强煩。
傳曰,史官一員待命,騎馬三匹立之。御營廳晝摘奸,只集春營爲之以上內下記草
政院啓曰,禁府郞廳,以委官意來言曰,昨日以聖節文書黑草査對事,開坐于備局,重得寒疾,達夜苦痛,三省推鞫,勢難進參云矣。傳曰,知道。
義禁府啓曰,傳敎矣。凡罪人照律,只據傳旨問目,從輕重照斷,自已發明之辭,雖有暖昧之跡,不得參錯於其間,乃是流來舊規矣。景惟謙,雖稱冤抑,以刑曹粘目,觀之,則一則曰,旣爲親自入庫,照數點檢,又爲打點成冊,則其間欠縮緣由,必一一詳知,某年月日會計時,某某色木幾同無面,宜無不知之理,而乃曰,非矣身所知云云者,殊甚可怪。一則曰,反庫之際,豈不明白知數?所謂成冊段置,不在官文書中,査覈之時,金義一弟袖納私藏文書,無面物數,略爲列書,而某年無面等語全無。且有印後加書之跡。一則曰,兩年色吏處所捧侤音,本監終不現納,其年五月,泛然捧招,而至曰汝等無面之物,過限不爲擧行,則報法司重治云云,而亦無日月及木數可考之事云云,則惟謙雖曰覺察,而掩置累日,知情不告之罪,固所難免。其與尸居不察者,有加,而至如金有聲·閔鐔,刑曹啓目中,但稱前後色官,或尸居不爲致察,或苟度朔數,不欲失姦吏之心,或旣知偸竊之狀,而容護不發云,故各因罪目,隨其輕重,擬以正律矣。今承下敎,惟謙等改照律乎,何以爲之?敢稟。傳曰,景惟謙若被重罪,則後來官員,皆以尸居爲能事,改照律,可也。以上義禁府謄錄
有政。吏批,以金堉爲右副賓客。
上在昌慶宮。停常參·經筵。
正朝方物封裹,爲之。
傳曰,通信使引見。內下日記
義禁府啓曰,權處中分揀事,判下矣。放送之意,敢啓。傳曰,知道。
又啓曰,以本府景惟謙等照律草記,傳曰,景惟謙,若被重罪,則後來官員,皆以尸居爲能事,改照律,可也事,傳敎矣。臣等,令律官,更加參考,則律文他無恰當之律,而不告與不職相近,此律改照,元公事,付標以入之意,敢啓。傳曰,知道。以上義禁府謄錄
禮曹草記。答曰,前例相考,稟處。倭物事
領議政沈悅箚子。入啓。答曰,卿其勿辭,調理行公,遣內醫看病。
禁府照目。答曰,依允。功減一等,景惟謙乙良,只罷其職。
府啓。答曰,勿爲堅執。屯田事
賑恤廳草記。答曰,依啓。使之着實擧行。病民給米事以上內下記草
訓鍊都監郞廳,以都提調意啓曰,砲保價布,各官成陳省上送,則該色提調,分付該郞,使之捧上,仍爲俵給應受之軍,例也。卽今該色提調,方在被論之中,不爲行公,故趁不捧納,非但各邑領來之吏,久留京邸,弊甚不貲,當此寒冱之節,都監軍卒,亦不得衣,怨咨必多,着令該郞,破格收捧,旋卽分給,宜當。但給保收布,欲令軍卒,得以爲衣之意也,前以廣密織造三十五尺上納事,入啓蒙允,行文知委,而廣厚之木,亦甚難得,雖或麤薄,尺數稍長,則以其所長,補其不足而納之者,乃民之情願,而當此申嚴禁令之日,不可不劃一施行,軍人之怨,有不可顧。每木一疋,以三十五尺爲准,其餘則雖尺寸,必皆裁斷,都合監封還送本官,使之分給木主,而如有中間花消之弊,則守令當受重律,此意各道監司處,行會,何如?傳曰,依啓。訓鍊都監謄錄
上在昌慶宮。停常參·經筵。
夜五更,有霧氣。
禮曹粘連啓目。答曰,如此進上,自前竝爲回復,丁丑年前例相考,處之。
刑曹草記。答曰,冤枉之人,自本曹詳察,稟處。輕罪放釋事
前典籍李元圭上疏。入啓。答曰,省疏具悉。深喜爾憂愛之誠,條陳之事,無非嘉言至論,予當體念而採施焉。
府啓。答曰,已諭。屯田事
備邊司粘連啓目。答曰,在遠僉使乙良,至請決棍留宿爲在,府使乙良,略不請罪,似涉不均,更爲察處。以上內下記草
上在昌慶宮。停常參·經筵。
辰時,日暈。巳時,日暈兩珥,暈上有冠,色內赤外靑。申時,日暈。
前戶曹判書李溟上疏。入啓。答曰,省疏具悉卿懇。所陳之事,似非爲卿而發,勿爲待罪,安心調理。
府啓。答曰,不允。屯田事
院啓。答曰,依啓。具陽升推考,李沈·李尙賢等拿鞫事,及宗簿正朴遞差事,及禁府都事李必馦罷職事
政院啓曰,禁府都事,以委官意來言,三省累日遲滯,而身病如此,未易開坐云矣,敢啓。傳曰,知道。義禁府謄錄
上在昌慶宮。停常參·經筵。
下直,正朝正使鄭良弼,書狀官李明傳。內下日記
藥房提調右參贊臣李景奭,副提調行都承旨臣鄭太和啓曰,正當涸陰,寒暖失適,伏未審聖候將攝,若何?臣等不勝憂慮之至,敢來問安。答曰,與前無異。
傳于政院曰,豐寧君洪靌家,遣內醫看病。內醫院日記
府啓,君命臣承,令行民信,爲國之大經,古今之通誼,況同律度量衡,以齊人心,以定準則,載在令甲,則爲成憲,有非一時有司所敢撓改低昻也。至於今日,聖上軫念民弊,申明嚴飭,則大小臣工,中外該官,所當仰體如傷之仁,遵守金石之典,竭心奉承,使九重不忍人之政,郵傳於水火倒懸之民,如或有事勢之難便,亦當陳稟裁處,而命下之後,祗若宣布,至頒尺度,文會八方,燃眉蹙頞之民,歡欣鼓舞,庶有再生之望。辟纑捐粟,艱備上納,該官棄命先利,取辦目前,其歸怨君上,失信民生,委諸身外事,揆以先民後財之道,將謂斯何?點退之弊,不但再殫民産,失信之患,終至有粟莫食,當今民弊,孰此爲甚?然而君命不行,實同古國,以此方彼,彼其少者,百度解弛,事無可爲,而王綱未絶,邦憲猶在,此而掩置,法將何施?第退論久遠,慮涉騷屑,事體所關,亦多未安。先擧弊源,冀防頹波,請戶曹·兵曹·工曹·訓鍊都監當該堂上,罷職。壬午捧承傳後在任最久該郞,拿推,此外布帛出納各該司,令各其屬曹,査覈處置。此後猶踵前習,濫捧升尺不如法者,布帛主管各曹·各司官員,勿論堂上·郞廳,繩以廢閣成命之律,外方官吏,亦一體施行。且諸道方伯,任承宣之責,通上達下,乃其職耳,行會之後,有此越法害民之事,則具由馳啓,以竢朝廷裁處,可也,而不遵朝廷命令,只循該曹分付,使怨咨日高,弊端日滋,亦極非矣。行會後諸道監司,竝爲推考。答曰,依啓。三曹及訓局堂上,竝推考。
訓鍊都監啓曰,都監四色中,如糧餉·鳥銃·火藥色,以有布粟上納之事,俱有印信,而軍色砲布捧上尺給之際,則以堂上印信,行用,或於堂上有故之時,則不得開印,以致外方之人,久留受弊,且多下吏中間奸濫之患。今依糧餉·鳥銃等色例,郞廳印信一顆,令該曹題給,何如?傳曰,依啓。
訓鍊都監郞廳,以都提調意啓曰,砲保價布,以三十五尺爲准,其餘則雖尺寸,折斷還給事,再昨入啓蒙允。昨日使該色郞廳,依此裁折,捧上分給,則軍人等不受而去矣。今朝軍人四百餘名,塡咽臣家門巷,齊聲號訴曰,當初都監軍士設立之時,田結收米,以爲口糧,給保收布以爲衣資,軍人衣食之源,只在此矣。初以升細尺長者,捧上以給,而漸至解弛,木品不如前,而以其尺數稍長,故悶默受之矣。今則麤薄甚於前,而又斷其尺數,群情爲冤悶,自明年爲始,依當初事目升數尺數酌定,捧上,則猶之,可也。至於已到之木,勿論精麤,盡爲裁折,尤爲悶望云,臣嚴辭開諭,而猶不退去,齊發怨讟之言,朝家已定之事,慓悍軍人等,違令籲呼,至於如此,其情可惡,所當嚴束以威,不爲採施。但臣竊念國家養兵之道,貴在嚴明軍律,而至於饋餉撫摩,則不可不厚。古者殺羊餉士,其事甚款,而少失其望,終至有悔。今此布木裁斷之事,民之蒙惠則至細,而軍情之拂鬱則甚大。臣更爲思惟,已到之木,勿爲裁折,今後嚴明申飭,明年所納,必以三十五尺廣密織造者,措備上送,則軍無怨言,而民亦蒙惠。依此爲之,似或便當,而臺論方張,禁令至嚴,臣不敢以己見,直請施行,惶恐敢稟,恭俟睿裁。傳曰,依啓。以上訓局謄錄
政院啓曰,禁府郞廳來言,委官所患之症,一向彌留,三省推鞫,不得爲之云,敢啓。傳曰,知道。義禁府謄錄
禮曹粘連啓目。答曰,竝賜回禮似當,萬松院等,一體施行。
院啓。答曰,旣已推考,觀其緘辭而處之,未晩。具陽升事
備邊司粘連啓目。答曰,依允。永達萬戶乙良,決棍安徐。
禮曹草記。答曰,却之不可,依願收捧,分給於使令等處。
府啓。答曰,依啓。固城縣令遞差事尹順之等,已爲推考,不必深治,屯田事,不允。
刑曹草記。答曰,知道。當該律官,推考治罪。
備邊司草記。答曰,令內局給送。平安監司具鳳瑞處,藥物下送事以上內下記草
上在昌慶宮。停常參·經筵。
未時,日暈兩珥。
通信使齎來倭段五十匹,下該曹。
院啓。答曰,已諭。
府啓。答曰,不允。尹順之等事,彼此所爲,皆涉無情,勿爲更煩。
靑原府院君上疏。入啓。答曰,省疏具悉。予意已諭,卿其安心勿辭。
禁府啓目。答曰,除刑推議處爲乎矣,李沈乙良,分揀放送。以上內下記草
傳于政院曰,平安監司具鳳瑞處,內醫齎藥下送,使之善爲救療。午時,傳敎,以安志淵,望差入啓,則望單子不下,而傳于政院曰,平安監司看病醫員,何以無名不用之人差送耶?卽以金藎誠,改差。草記。答曰,允。內醫院日記
訓鍊都監啓曰,都監砲保,別無隨時加減之事,仍其戶首自望,使其本官,有無役推閱四祖成冊上送,然後定爲保率,徵布俵給,乃是規例也。稱以逃故,而這這頉下,則砲保,將無一名遺存,而輦下之兵,更無得衣之路矣。都監收布太重是如爲白乎良置,自今定式,廣密織造三十五尺捧上上送亦爲白有昆,依此擧行爲白乎矣,分明無一族逃故者乙良,他閑良搜括代定,宜當爲白昆,以此意本道監司處,行移,何如?答曰,依啓。訓局謄錄
上在昌慶宮。停常參·經筵。
下直,魚面萬戶李震白,吾乙足萬戶金尙淵。
傳曰,今下弓矢,魚面萬戶李震白·吾乙足萬戶金尙淵等,給送。
府啓。答曰,不允。具陽升事
刑房承旨申敏一啓辭。答曰,知道。金承益,令該曹酌處。
禮曹粘連啓目。答曰,已無前例,則依回啓施行。
戶曹粘連啓目。答曰,所捧數,必不多,一依廟堂啓辭,施行。
禁府粘連啓目。答曰,勿爲矇矓回啓,査待實狀,處置。
刑曹粘連啓目。答曰,被刺人生死,問于本道,處置。
備邊司粘連啓目。答曰,依允。且屯田事,極爲駭異,監司亦爲推考。以上內下記草
上在昌慶宮。停常參·經筵。
午時,日暈。夜一更,艮方。東方。巽南方,有氣如火光。自二更至四更,南方有氣如火光。五更,流星出密雲天中,入巽方天際,狀如甁,尾長四五尺許,色赤光照地,有聲。
戶曹粘連啓目。答曰,諸道一體施行爲乎矣,其中不願之邑乙良,勒定安徐。田稅西糧,限今年木綿除良,本米太上納事
府啓。答曰,已諭,尹罷職事,依啓。以上內下記草
兵曹啓曰,傳曰,薄衣軍士中,襦衣使之加造給矣,今已畢造給耶?問啓事,傳敎矣。薄衣軍士,自戶曹造衣分給之後,本曹別造襦衣摘奸,軍士追後分給之數,三十二名矣,敢啓。傳曰,知道。兵曹謄錄
上在昌慶宮。停常參·經筵。
夜二更,東方有氣如火光。
工曹草記。答曰,依啓。當該郞廳,竝爲推考。
府啓。答曰,依啓。司諫鄭泰齊遞差,獻納林出仕事內下記草
差備招掌務官,傳曰,豐寧君洪靌家,崔得龍看病。臣崔得龍,書啓,豐寧君洪靌,牛黃膏一劑·淸心元五丸云云。答曰,此藥,送之。內醫院日記
上在昌慶宮。停常參·經筵。
自巳時,雨雪交下,達夜雨下。
吏曹草記。答曰,知道。閔應慶等,依前例施賞。
吏曹草記。答曰,西路重任,不宜久曠,國忌齋戒,爲政未妥,故欲爲口傳差出,意非歇看也。以上內下記草
兵曹啓曰,傳曰,頃年各鎭堡水軍價布,似以平木三疋計捧矣。近間以四疋爲捧,似爲過多,其時公事相考以啓事,傳敎矣。放軍收布,自是禁令,而朝廷旣知其收布濫觸之弊,則當初亦必有疋數酌定之事矣。今承下敎,遍閱文書,而未有見在處,仍念海西諸色軍收布,本曹句管,而各鎭堡水軍,則專屬水營,納布與否,本曹無與知指揮之事,無憑考出,似當査問于各道監司之意,敢啓。傳曰,問于備局,則或可知也。兵曹謄錄
上在昌慶宮。停常參·經筵。
夜二更,流星出北斗星上,入艮方天際,狀如鉢,尾長四五尺許,色白。
傳曰,史官一員,騎馬三匹立之。東營晝摘奸事
府啓。答曰,依啓。尹鳴殷推考,屯田事已諭,濫率衙眷及持平上來事內下記草
訓鍊都監啓曰,自都監設立之初,三手軍兵料米,禁軍則十二斗,閑良則九斗,磨鍊題給,雖値大無之年,未嘗或減,其丁丑變亂之後,禁軍料一斗減給,于今七年,其軍人等,在在號訴,願爲復舊,而連値凶荒,經用大屈,臣等每爲遷就之言,開諭防塞矣。今者六司軍人,齊聲哀籲,極言廩料之涼薄,備陳資活之艱苦,察其情事,誠有可矜。今此一斗之米,自初不給,則軍人等不敢生心,而積年所受之米,因亂減給,已經累年,援舊請受,勢所然也。軍情所在,不敢不達,令該曹禁軍料一斗,依舊例准給,以慰軍心,何如?傳曰,依啓。訓鍊都監謄錄郞廳李重彬校正。日記郞廳金弘澤書。
上在昌慶宮。停常參·經筵。
都監將官射侯處畫紙,取來御覽。內下日記
藥房提調右參贊臣李景奭,同副承旨臣李行遇啓曰,連日陰曀之餘,雪後寒緊。伏未審靜攝中聖候,若何?臣等不勝憂慮之至,敢來問安。答曰,時無加症。內醫院日記
刑曹粘連啓目。答曰,依允。逃亡罪人乙良,依兩西例,施行。
備邊司草記。答曰,今姑置之,可也。造言者依律處斷事
戶曹草記。答曰,依啓。令該曹,參酌論賞,石硫黃貿來人事以上內下記草
上在昌慶宮。停常參·經筵。
兵曹啓曰,備忘記,日氣甚寒,薄衣軍士,令該曹,襦衣題給事,傳敎矣。臣等,頃於新番軍點之時,察其尤甚衣薄者,抄出四十六名,欲爲某條資給,而未及擧行。今承聖敎,別單書啓,令該曹,急速造衣,先爲分給,更待寒甚,不時摘奸,加抄以啓之意,敢啓。傳曰,知道。兵曹謄錄
義禁府啓曰,李尙賢照律事,判下矣。尙賢所犯,雖與綱常有異,而以傳旨及所謂門長李瀤供辭,觀之,則照斷之際,不可輕易爲之,而判府事未差,知事尹暉呈辭受由,只有同知事臣李必榮·金蓍國。如此重事,照勘爲難,待判府事差出,知事出仕後,相議處置之意,敢啓。傳曰,知道。義禁府謄錄
傳曰,近日承旨所書判付,不爲精寫,已極不當,而今日判付尤甚,殊無敬謹之意,當該承旨,推考。
刑曹粘連啓目。答曰,不覈良族,如是決給,殊未妥當,姜太眞處,詳問處置。以上內下記草
上在昌慶宮。停常參·經筵。
瀋陽宰臣狀啓內,元孫及諸孫·麟坪大君夫人,本月初六日,京中離發,二十日當到鳳凰城,與東宮·嬪宮交替云云事。內下日記
傳于政院曰,領議政沈悅家,遣內醫看病。內醫院日記
備邊司粘連啓目。答曰,米穀乙良,從略移糶,俾免虛疏,樂生乙良,移定他邑,永除民弊。江華事
備邊司草記。答曰,原任大臣命招會議,領相處,則遣有司堂上,問之。
內醫院草記。答曰,此外無可合之醫耶?元孫陪行事
備邊司草記。答曰,知道。前頭日寒之期尙遠,以差退回報,似或未妥矣。
兵曹粘連啓目。答曰,依允。忠淸等道驛馬之數太多,量減施行。
兵曹參判金堉上疏。入啓。答曰,省疏具悉。兼帶兩任,別無嫌逼之事,勿爲控辭,安心察職。輔養官辭免事
吏曹草記。答曰,知道。他宰臣及奉禮,姑勿入送。
戶曹草記。答曰,依啓。夫人衣資,減半磨鍊。且到彼所用禮單,勿送,可也。
領議政沈悅箚子。入啓。答曰,省箚具悉。深用慮念,左相之代,當依箚辭,施行,卿其勿辭,安心調理。
備邊司草記。答曰,依啓。此禁軍,令該曹論賞。自瀋出來
戶曹草記。答曰,依啓。中路所給禮單,勿爲齎送,可也。
備邊司草記。答曰,依此撰咨,付送於節使之行,似可矣。以上內下記草
傳于政院曰,領議政沈悅家,遣內醫看病。內醫院日記
上在昌慶宮。停常參·經筵。
辰時巳時午時,日暈。未時申時,日有重暈,內暈有兩珥,外暈上有背,色內赤外靑。
皇帝前,柑子·倭物等進獻事,當日出去,三曹堂上·郞廳,差備門外待令治行。以上內下日記
有政。
上在昌慶宮。停常參·經筵。
未時申時,日暈兩珥。
領議政沈悅,以病在家,卜相。入啓。以李敬輿爲右議政。
禮曹草記。答曰,知道。到彼似無入見之擧矣。元孫入瀋,見官禮事
兵曹粘連啓目。答曰,外方役軍,定給,似爲有弊,舊規相考,定奪。以上內下記草
傳于政院曰,工曹判書尹暉家,遣內醫看病。內醫院日記
上在昌慶宮。停常參·經筵。
藥房提調右參贊臣李景奭,副提調行都承旨臣朴啓曰,數日內寒氣頗緊,伏未審聖候調攝,若何?元孫行迫,聖懷益惱,臣等不勝區區憂慮之至,敢來問安。答曰,近日熱勢頗盛,欲服牛黃膏矣。
再啓曰,伏承聖批,近日熱勢頗盛,欲服牛黃膏矣事,下敎矣。臣等,尤不勝悶慮之至,調攝之中,重以夙宵憂慮之軫,火熱之轉熾,理所必至,而抑或有添感之候而然耶?牛黃膏,所當卽爲劑進,而但不可獨用此藥,必須詳知聖候,醫官入診,恐不可已,敢此申稟。答曰,不無添感之候,而此則不至大段,勿爲議藥,進御牛黃膏半劑,提調臣李景奭·監劑臣安志淵,陪進。
傳于政院曰,禮曹判書李景曾家,遣內醫看病。以上內醫院日記
兵曹啓曰,薄衣軍士四十六名,襦衣,今日畢分給之意,敢啓。傳曰,知道。
兵曹判書李世白箚子,伏以臣待罪該曹,奉職無狀,布木收捧之際,不能仰體聖意,以致如傷之惠,不及於窮民,而失信之怨,反歸於朝廷,其不遵成命之罪,實合萬死,今當依定式收捧,斷其餘布,送于各官,使之還給本主矣。第念軍丁價布,乃一年身役,異於結布升尺之數,前規已成,故各官旣已收捧,踏印封標,已爲上送。今若斷其尺寸之餘,還送本官,則本主之還推,恐未可必,而花消之弊,難保其必無,揆之事體,亦涉瑣屑,虛譽之名,不踐其實,徒貽民譏,政失寬大。臣意,依訓局啓辭,已爲到曹者,從其本官公文,仍爲收捧,而更定期限,斷用劃一之法,使民間預知此意,依定式措備,各官亦依此規,收捧上送,則不但民受實惠,朝家政令,似爲得體矣。臣方被重評,所當席藁俟罪之不暇,而反覆思惟,軍民積弊,方議變通,凡有所懷,義難含默,玆敢冒死仰瀆,伏願聖明,更加裁察,不勝幸甚。據備邊司啓目粘連啓下是白有亦,諸色布三十五尺之令,曾已頒布,又因臺諫所啓,申明擧行爲白去等,不以一切之法行之,旋卽因循舊規,非但不信於民,朝家事體,亦甚乖宜是白在果。所謂步兵價布數,自祖宗朝,必以升細尺長者,捧上,其來已久兺不諭,步兵則一年身役,只二疋備納,其視騎兵之役,苦歇懸殊。今若斷其若干尺寸,使之還給,則事甚瑣屑,而中間花消之弊,難保其必無,徒有存名無實之弊。李世白箚陳之意,事勢誠然爲白去乎,卽今各邑之已上送到曹爲白在,步兵乙良,仍令捧上,俾無奸細換納之患爲白遣,自今申明各道,日後上納各官段,使之依定式織造上送事,令該曹着實行會擧行,何如?啓依允。兵曹謄錄
禮曹草記。答曰,依今番勅使時例,勿爲差出,可也。內下記草
上在昌慶宮。停常參·經筵。
申時,日暈兩珥,暈上有戴,色內赤外靑。夜一更,月暈左珥。二三更,月暈兩珥,暈上有冠,暈下有履,色皆內赤外靑。
元孫·諸孫·麟平大君夫人,午時入去瀋陽。內下日記
藥房提調右參贊臣李景奭,副提調行都承旨臣朴啓曰,日氣寒甚,伏未審夜來,聖候,何如?熱勢之盛,添感之候,時無加減耶?昨夕劑入牛黃膏,已爲進御耶?今日聖懷,當復如何?臣等不勝區區憂慮之至,敢來問安。答曰,時無加減,牛黃膏已爲進服矣。元孫行次出闕後,提調右參贊臣李景奭,副提調行都承旨臣朴口,大殿,口傳問安。答曰,知道。中宮殿問安。答曰,知道。
元孫陪行御醫臣鄭聃壽,鍼醫臣崔應遠。以上內醫院日記
上在昌慶宮。停常參·經筵。
辰時,日有重暈兩珥,暈上有冠,暈下有履,色皆內赤外靑。夜一更,月暈。
平安監司狀啓,白大珪,自瀋陽,初四日越江云云事。內下日記
藥房提調右參贊臣李景奭,副提調行都承旨臣朴啓曰,日寒如此,伏未審夜來,聖候,若何?熱勢及添感之候,一樣無減耶?感冒之候,必須趁卽和解,和解必須進藥,而再昨敎以不至大段,勿爲議藥,故不敢更爲煩請,而臣等區區憂慮,曷有其涯?敢來問安。答曰,症候時未差愈,和解之藥二三貼劑入。中宮殿問安,答曰,知道。
再啓曰,伏承聖批,時未差愈,和解之藥二三貼劑入事,下敎矣。日子已多而尙未和解,不勝憂悶之至,卽與御醫崔得龍等及柳後聖商議,則人蔘敗毒散,加乾葛·地骨皮·知母·蘇葉各一錢,黃芩七分,三貼進御,宜當云,此藥劑入之意,敢啓。答曰,知道。進御人蔘敗毒散三貼,提調臣李景奭,監劑臣安志淵陪進。內醫院日記
備邊司草記。答曰,以今番所定,言之,則水陸軍三匹收捧者,當收六疋,初以平木三匹定式,今又變爲六匹,似爲不察,故下問。且朝廷旣已定規行會,則其擧行條款,所宜謄錄,以爲檢察之地,可也,而非但不無檢飭,竝與其文書而失之,事甚非矣。以上內下記草
上在昌慶宮。停常參·經筵。
國忌無事。
藥房提調右參贊臣李景奭,副提調行都承旨臣朴啓曰,伏未審夜來,聖候若何,熱勢感候,亦復何如?昨日劑入人蔘敗毒散,已爲進御乎?臣等,不任憂慮,敢此問安。答曰,症候與昨無異,湯藥已爲進服。內醫院日記
備邊司粘連啓目。答曰,依允。束伍軍一事乙良,勿爲施行,以重軍政。內下記草
上在昌慶宮。停常參·經筵。
夜一更,月犯畢大星。
下直,世子護行將接伴使李敏樹。內下日記
藥房副提調行都承旨臣朴啓曰,日氣極寒。伏未審夜來,聖候,何如?劑入人蔘敗毒散,連日進御,而熱勢感候,一樣無減耶?不勝憂悶之至,敢爲問安。答曰,症勢稍似减歇,今後勿爲問安。內醫院日記
上在昌慶宮。停常參·經筵。
藥房提調右參贊臣李景奭,副提調行都承旨臣朴啓曰,臘寒甚酷,伏未審夜來,聖候調攝,若何?昨日伏承聖批,症勢稍似減歇,竊以爲幸,而臣等區區憂慮,不以少愈而暫弛。雖有勿爲問安之敎,不容自已,敢此問安。且前日劑入人蔘敗毒散三貼,以日計之,昨已畢進御矣。感候與熱勢,尙未全歇,則更須詳知症候之如何,當可商議,或加進前藥,或別用他藥。御醫等諸意亦然,敢爲竝稟。答曰,近日所患,時未快愈,前藥數貼加劑入。內醫院日記
戶曹草記。答曰,今番分定,尤爲顔厚,自本曹,隨便貿用。
右議政李敬輿上疏。入啓。答曰,省疏具悉卿懇。卿德望俱重,允合具瞻之任。宜勿控辭,速出行公。
東陽尉申翊聖箚子。入啓。答曰,省箚具悉。箚陳之事,世子今雖出來,其勢似難久留,六間所積,亦或不無不用之理矣。米庫事
靑原府院君沈器遠上疏。入啓。答曰,省疏具悉至懇,保障重任,非卿不可,須勿固辭,仍爲檢察。
傳曰,典獄摘奸,輕囚放釋。內下記草
上在昌慶宮。停常參·經筵。
夜二更,有霧氣,月暈。自三更至五更,月暈。
藥房提調右參贊臣李景奭,副提調行都承旨臣朴啓曰,嚴寒如此,伏未審夜來,聖候,若何?昨日加劑入人蔘敗毒散二貼,連爲進御乎?添患之症,與昨,何如?無任憂慮,敢此問安。答曰,所患日漸減歇,湯藥連爲進服矣。內醫院日記
兵曹啓曰,以兵曹,黃海監司狀啓邊潝禮葬軍題給事,粘目,傳曰,亂前規例,亦如此耶?問啓事,傳敎矣。更考亂前規例,則戊辰年三等功臣原陽君宋康,禮葬於黃海道地方時,造墓軍一百八十名內,三司同議裁減五十名,以一百三十名定給於本道事,入啓施行。庚午年平安道人振武功臣金良彦三等禮葬時,三司同議,亦以裁減五十名入啓,則以減給安徐,判下,故依橫看,以一百八十名題給事,行移本道矣。此外無他可考前規,故前公事還入事,敢啓。傳曰,知道。兵曹謄錄
備邊司粘連啓目。答曰,兵使栅門外進去事乙良,後勿爲例。
備邊司粘連啓目。答曰,依允。其中逋亡査覈,擧措甚重,徐議施行。
備邊司粘連啓目。答曰,他書回答中,略爲言及爲遣,厥書契乙良,終始不捧,似爲得體,更議處置。
刑曹粘連啓目。答曰,告捕人乙良,依他例,施賞。
刑房承旨啓辭。答曰,依啓。盜賊及屠牛人,放釋,不可矣。
院啓。答曰,姑先推考。韓克昌所失甚微,勿爲罷職。
典籍趙錫胤上疏。入啓。答曰,省疏具悉。嘉爾憂愛之誠,所陳之事,不無意見,予當留念而採施焉。以上內下記草
上在昌慶宮。停常參·經筵。
辰時,白雲一道如氣起,自艮方橫過日下,直指坤方,長十餘丈,廣尺許,良久乃滅。自巳時至申時,日暈。夜一更,有霧氣,月有兩珥,白雲一道如氣起,自乾方直過月上,至巽方,長十餘丈,廣尺許,良久乃滅。自二更至五更,月暈。內下日記
藥房提調右參贊臣李景奭,副提調行都承旨臣朴啓曰,伏未審夜來,聖候,若何?昨承漸減之敎,不勝喜幸,而第未知,今日視昨日,何如?加劑入二貼之藥,昨已畢進御,而添患症候,猶未快差,則似當更爲進藥。臣等無任憂慮,敢此問安,兼申仰稟。答曰,時未快差,必是其藥力微也。
再啓曰,伏承聖批,時未快差,必是其藥力微也事,下敎矣。爲日已多,而尙未快差,此必藥力微而奏效未易,尤不勝憂悶之至。未診脈候而議,亦有所未盡者,今當更議他藥,入診爲善而如或未也,亦須詳知症候,然後方可議藥,與御醫崔得龍等相議仰稟,別紙書入之意,敢啓。答曰,知道。別單,外感日數遠近,何如?答曰,始於去月晦日。汗出多小,何如?答曰,比前頗少。熱勢加減,何如?答曰,比於當初,頗似減歇。惡寒與否,何如?答曰,未能暫開窓戶。頭痛與否,何如?答曰,幾盡差愈。煩渴引飮,何如?答曰,比前頗多。寢睡,何如?答曰,煩熱未能安寢。水剌多小,何如?答曰,不至太減。
三啓曰,伏承下敎,與崔得龍諸御醫及柳後聖等相議,則近日所患症候,大勢向歇,尙有餘熱而然也。小柴胡湯,加麥門冬·知母·地骨皮·石膏煅各一錢,山梔仁炒·黃連薑汁炒各七分,連進三貼,宜當云,此藥劑入之意,敢啓。答曰,知道。進御小柴胡湯,加麥門冬·知母·地骨皮·石膏煅各一錢,山梔仁炒·黃連薑汁炒各七分三貼,提調臣李景奭,監劑掌務官臣崔有後陪進。
傳于政院曰,昇平府院君金瑬家,遣內醫看病。以上內醫院日記
兵曹啓曰,平安道義州農軍,慶尙道四百名內二百名,則本月十六日,二百名則二十日,京中逢點,京糧及犒饋等事,依前例,令該曹擧行之意,敢啓。武備司謄錄
傳曰,史官二員待命,騎馬六匹立之。東西氷庫摘奸事
傳曰,故縣監金德望妻具氏喪柩,時在連山地,其發引永葬時,擔持軍及造墓軍,令本道監司,量宜題給。
兵曹粘連啓目。答曰,一依宣惠廳例,從市直給價,以爲兩便,更議定奪。邊潝禮葬軍事
左副承旨申敏一啓辭。答曰,知道。屠牛之民,法府及刑曹,不有新法,任意收贖事,極非矣。
院前啓。答曰,旣已推考,不必罷職。
右議政李敬輿上疏。入啓。答曰,省卿上疏,具悉至懇。予意已諭,卿其勿辭論道,以濟時艱。
備邊司粘連啓目。答曰,一半爲先造作,俾免添濕,似當,更議處置。江都倉舍事
工曹草記。答曰,依啓。其價,令該曹,給之。其人價事以上內下記草
上在昌慶宮。停常參·經筵。
辰時,日暈兩珥。巳時,有日重暈,白雲二道橫日。午時·未時,日暈。夜自一更至三更,月暈。
藥房提調右參贊臣李景奭,副提調行都承旨臣朴啓曰,伏未審夜來,聖候,,若何?昨日劑入小柴胡湯,已爲進御乎?所患症候與昨,何如?臣等不勝憂慮之至,敢此問安。答曰,與昨無異,湯藥已爲進服矣。內醫院日記
義禁府啓曰,判付事時未差出,秋冬等褒貶,限內未及封進之意,敢啓。傳曰,知道。義禁府謄錄
兵曹啓曰,慶尙道先運農軍,左道一百十二名,哨官一員·領將一員,右道八十八名,哨官一員·領將一員,當日逢點於慕華館,軍人疤記無違。左道則軍裝器具,無一欠缺,右道則只佩劍逢點,無他軍裝器具,有違前例。至於軍人二名,則到京方病,未能運身,一名則到忠州得病落後云云,此皆染病,等待差歇入送,遲速生死難知,令本道更爲抄定其代,追後罔夜入送事,分付該道。今日逢點軍人,則依例犒饋,仍爲發送。備局啓下,一路挾駄禁令事目,軍人等處,一一知委,使領將別樣申飭,而領將二員,亦爲有弊於一路,軍數不多,一員足以領去,故依前例,以一員定送矣。且右道軍裝如是埋沒,作隊等事,亦甚疏漏,兵使金體乾,不能檢飭之失,不可置之,推考,何如?傳曰,依啓。病留之軍,使之待差入送,可也。武備司謄錄
兵曹啓曰,薄衣軍士一百五十名,今日畢分給之意,敢啓。傳曰,知道。兵曹謄錄
傳曰,史官一員待命。內氷庫摘奸事
院啓。答曰,不允。韓克昌事
禮曹粘連啓目。答曰,依允。束伍一事乙良,令摠戎使酌處,參奉中有功勞人乙良,分輕重施賞。以上內下記草
訓鍊都監啓曰,今癸未秋冬等褒貶,當爲等第,而都提調方在病中,不得行公,待出仕後爲之之意,敢啓。傳曰,知道。訓局謄錄
上在昌慶宮。停常參·經筵。
夕時,灑雪。
儒生殿講,明政殿爲之。內下日記
藥房提調右參贊臣李景奭,副提調行都承旨臣朴啓曰,伏未審夜來,聖候,若何?湯藥連進,而時無顯效耶?臣等不任憂慮之至,敢此問安。答曰,近日所患之症,幾盡差愈,勿爲問安。內醫院日記
禮曹草記。答曰,知道。闕額,使之竝爲充定,俾無埋沒虛疏之弊。守護軍事
捕盜廳草記。答曰,依啓。官員罷職。屠牛事
傳曰,殿講儒生居首,生員孫處愼,幼學林時健,竝直赴會試。之次生員羅以俊等,各給二分。幼學丁彦瑜等,各給一分。
禮曹草記。答曰,諸大臣處,竝爲收議後,定奪。
右議政李敬輿箚子。入啓。答曰,省箚具悉。卿其安心,勿爲惶恐。
府啓。答曰,依啓。藍浦縣監朴鳴漢罷職事韓克昌事,不允。
兵曹粘連啓目。答曰,依允。今後乙良,他道亦爲依此施行。以上內下記草
上在昌慶宮。停常參·經筵。
義禁府啓曰,京畿監司牒呈內,今月十七日曉頭,到金希麟停屍處檢驗計料,正犯事干,同日待開門出送云。所謂正犯,乃是本府囚人孝吉,依牒呈當爲出送,而不小王府罪人,不可只以下人率往,差使員定送押領往來,事完卽時還爲囚禁事,監司處,知委,何如?傳曰,知道。義禁府謄錄
領議政沈悅箚子。入啓。答曰,省卿上箚,予甚憂念。卿其勿辭,調理行公。
靑原府院君沈器遠上疏。入啓。答曰,省卿上疏,心甚缺然。所陳之任,予意已諭,須體至意,仍爲檢飭,更勿固辭。
備邊司草記。答曰,各別申飭,俾無怠忽之失。以上內下記草
上在昌慶宮。停常參·經筵。
申時,灑雪。
義州軍官,自瀋陽出來。內下日記
藥房提調右參贊臣李景奭,副提調行都承旨臣朴啓曰,伏未審一兩日來,聖候,若何?再昨伏承下敎,近日所患之症,幾盡差愈,不勝喜幸之至。湯藥三貼,已盡進御,而更覺有效耶?餘症尙未快差,則似當詳知,而更爲議藥。臣等無任憂慮,敢此問安,兼申仰稟。答曰,旣已差愈,勿爲議藥。內醫院日記
義禁府啓曰,慶尙道放未放粘目,傳曰,所謂鄭譯言及之言,何言耶?事,傳敎矣。臣尹暉,年前爲接待堂上,鄭譯言于臣曰,金宗一之罪,與鄭雷卿一樣,而今配渠家不遠之地,此甚未安云,故今此覆啓,敢陳前日所聞之意,敢啓。傳曰,今番乃是其國大赦,此人亦爲蒙宥,似無不可,更議處之。義禁府謄錄
禮曹草記。答曰,待其差病,從容議送。婚禮事
兵曹粘連啓目。答曰,依允。二男乙良,依事目施行,俾無失信之嘆。
司憲府照目。答曰,混同施罰,有乖於勸懲之道。今姑竝棄,後日更爲摘發推治。
義禁府粘連啓目。答曰,招辭的實與否,査覈處置。
備邊司草記。答曰,知道。田三稅,則依前儲置於江都,似可也。以上內下記草
有政。
上在昌慶宮。停常參·經筵。
戶曹草記。答曰,知道。迎慰等使下去時,只送禮單單子,其禮物,則依今番勅使時例,入給後增給,似爲便當矣。
益寧府院君洪瑞鳳箚子。入啓。答曰,省箚具悉卿懇。卿其勿爲惶恐。以上內下記草
上在昌慶宮。停常參·經筵。
義禁府啓曰,金宗一事,當初,雖有云云之說,今經其國大赦,亦爲蒙宥。上敎極爲允當,啓目中付標還入之意,敢啓。傳曰,知道。義禁府謄錄
左承旨洪憲上疏。入啓。答曰,省疏具悉。爾其勿辭,調理察職。
義禁府粘連啓目。答曰,權井吉等,罪犯亦係贓汚,分揀安徐。
軍器寺草記。答曰,知道。監造官員,量宜施賞。
上護軍趙翼上疏。入啓。答曰,省疏具悉卿懇。所陳之情,國事至此,卿不可不抑情共戚也。以上內下記草
上在昌慶宮。停常參·經筵。
巳時,日暈左珥。午時,日有交暈左珥,暈上有冠,暈下有履,色皆內赤外靑。夜二更,月暈。三更,右珥。四更,流星出北斗星上,入車星上,狀如拳,尾長三四尺許,色白。五更,白雲一道如氣起自巽方,直指艮方,長十餘丈,廣尺許,良久乃滅。內下日記
以都監中旬試才賞格啓目,傳曰,中旬試才上等之數多,曾前亦有如此之時耶?考啓。
訓鍊都監啓曰,云云事,傳敎矣。取考各年試才單子,則上等之數,或一百二十九名,或一百二十二名,今冬等試才之數,比前優多,而一依得中分數抄啓,故或多或小矣,敢啓。傳曰,知道。以上訓局謄錄
傳曰,史官一員待命,騎馬三匹立之。農軍點閱事內下記草
上在昌慶宮。停常參·經筵。
未時申時,日暈兩珥,暈上有冠,色內赤外黃。夜四更,月暈。五更,月有重暈。內下日記
訓鍊都監啓曰,京畿三運壯抄軍砲手,元數四百十四名內,時病雜頉八十八名,今日逢點,實數三百二十六名矣。明日放料後,二十三日爲始,與二運軍兵,交替入番鍊習之意,敢啓。傳曰,依啓。訓局謄錄
上在昌慶宮。停常參·經筵。
自辰時至未時,日暈。申時,日暈兩珥。
下直,平陵察訪洪溥。內下日記
藥房提調右參贊臣李景奭,副提調行都承旨臣朴啓曰,數日來,寒暖不適,伏未審聖候,調攝,若何?向者,伏承差愈之敎,不敢煩數問候,而臣等區區憂慮,不自勝任,敢此問安。答曰,時無加症。內醫院日記
兵曹啓曰,慶尙道後運農軍,左道一百十二名,哨官一員·領將一員,右道八十八名,哨官一員·領將一員,當日依前例,慕華館逢點,犒饋發送,軍人疤記無違。左道則軍裝器具精齊,右道則全無軍裝器具,一如先運例逢點時所見,而右道晉州軍一名,又爲竹山地得病落後云,依前傳敎,分付該道,使之待差入送矣。且領將二員有弊,又以一員領送,挾駄嚴禁事目及一路作弊禁斷事,領將·軍人等處,亦爲申飭知委,以送之意,敢啓。傳曰,知道。武備司謄錄
吏批草記。答曰,前例相考,爲之。洪喜男加資事
備邊司草記。答曰,講官之職,勸學匡救而已。不此之思,乃敢貽弊於海外之民,極爲非矣。當該官員,姑先從重推考。
刑曹啓目。答曰,竝除刑推議處。
兵曹粘連啓目。答曰,依啓。李興則陞堂上,似可。以上內下記草
有政。
上在昌慶宮。停常參·經筵。
宰臣狀啓,世子,今月十五日,離發館所云云事。內下日記
兵曹啓曰,慶尙道農軍點考後,以領將二員有弊,一員領送事,入啓矣。臣等更爲思量,軍數只二百名,各有哨官·領將,別無大段號令之事。此時兩西夫馬支供之弊,一人有關,領將亦皆年老,若有中路得病,遲滯之患,尤亦可慮。哨官中堪任者一人,兼定領將下送事,似爲便當。且當初不爲擇送領將之事,甚非矣。左右兵使推考,何如?傳曰,依啓。武備司謄錄
上在昌慶宮。停常參·經筵。
夜五更,熒惑,入南斗魁中。
戶曹粘連啓目。答曰,其利雖或如此,許多銅鐵,勢難一朝辦出,更爲酌處。
戶曹草記。答曰,錫銅竝五千斤,自京擇備,開城府所給銅錢五千斤,亦爲除出收捧,本定限內,爲先入送。其餘隨所備連續載送,似當,更議處之。且改鍊一事,似難開例矣。
戶曹粘連啓目。答曰,減數取來,以除輸運之弊。
傳曰,擧義力戰扈從人等,京外相當職除授事,言于吏·兵曹。以上內下記草
上在昌慶宮。停常參·經筵。
巳時·午時,日暈。夜一更,四方有氣如火光。二更,巽方·坤。北方有氣如火光。三更,巽方有氣如火光。
都目政事。
禮曹粘連啓目。答曰,依允。藥物亦令該司優數下送。湖西癘疫事
傳曰,大君長子,除此堂下之職,似爲埋沒,靈豐正㵓,都正除授。
司僕寺啓目。答曰,西路各驛,不可不顧念,依前定奪施行。勅使驛馬代給事
兵曹草記。答曰,依啓。色郞廳陞敍。京驛吏以等査出事,兵曹郞廳事
領議政沈悅箚子。入啓。答曰,省箚具悉卿懇。兼帶內醫提調,當勉副卿意,卿其安心調理,勿爲固辭。以上內下記草
上在昌慶宮。停常參·經筵。
兵曹粘連啓目。答曰,以狀啓觀之,則不無別備之功,熟馬一匹賜給。京畿水使鄭榏事
兵曹粘連啓目。答曰,依允。監色官吏,亦令刑推。
刑曹粘連啓目。答曰,士夫之不廉無恥,若此,事極寒心爲在果,譯官輩,以此受刑,似爲冤枉,竝只分揀。
工曹草記。答曰,減數進排,宜當。且溫堗燒木,以元孫·諸孫家所用燒木,使之用下,勿爲加定,以省浮費。東宮出來後燒木事,以上內下記草
有政。吏批,以李植爲左副賓客,李景曾爲左賓客,李植爲刑曹判書,李明漢爲右賓客,洪處大爲兼說書,洪命一爲兼輔德,鄭知和爲弼善,金振爲兼司書,徐祥履爲弼善,沈大孚爲兼文學,李冕夏爲說書。
上在昌慶宮。停常參·經筵。
藥房提調右參贊臣李景奭,副提調行都承旨臣許啓曰,數日來日氣寒甚,伏未審聖候調攝,若何?臣等無任憂慮,敢此問安。答曰,厥症,至今彌留,不爲快差矣。
再啓曰,伏承聖批,厥症至今彌留,不爲快差,臣等尤不勝悶慮之至。頃日,以旣已差愈,勿爲議藥爲敎,臣等固慮其猶未快復,而煩瀆是懼,不敢更請議藥矣。今承彌留之敎,臣等未卽請藥之罪,至此尤大,憂悶之中,惶恐亦甚。須知餘症之如何,方可更爲議藥。謹與崔得龍等諸御醫相議,別紙書入之意,敢啓。再啓答曰,使醫官診察後,議藥,可也。入侍,提調臣李景奭,副提調臣許,御醫臣崔得龍,鍼醫臣柳後聖,臣李馨益。
三啓曰,退與崔得龍諸御醫等及柳後聖相議,則外感之症,大勢已爲和解,而餘熱尙多,宜進淸熱之劑,柴胡四物湯,加麥門冬·地骨皮·知母各一錢,黃連·薑汁炒·山梔仁炒黑各七分,四五貼進御爲當。且煩熱最甚之時,牛黃膏兼爲進服亦當云,湯藥五貼及牛黃膏半劑,劑入,何如?答曰,依啓。進御柴胡四物湯,加麥門冬·地骨皮·知母各一錢,黃連薑汁砂·山梔仁炒黑各七分二貼,提調臣李景奭,監劑掌務官臣崔有後陪進。內醫院日記
戶曹草記。答曰,依啓。豆錫價重,則五百斤入送,可也。
戶曹粘連啓目。答曰,汝恒之疏,未必出於公心,莫重國穀,不可每每蕩滌,施行安徐。
備邊司粘連啓目。答曰,雖無大臣,世子足以出來,使之竝爲上來,勿貽巨弊。
備邊司草記。答曰,無前之事,不必開例。護行將出來時贈牛事以上內下記草
上在昌慶宮。停常參·經筵。
藥房提調右參贊臣李景奭,右副承旨臣李行遇啓曰,夜來寒緊,伏未審聖候調攝,若何?昨日劑入湯藥,已進御乎?症候與昨,何如?無任憂慮,敢此問安。答曰,與昨一樣,湯藥已爲進服,進御柴胡四物湯,依前加入三貼。牛黃膏半劑,提調臣李景奭,監劑掌務官臣崔有後陪進。內醫院日記
上在昌慶宮。停常參·經筵。
藥房提調右參贊臣李景奭,右副承旨臣李行遇啓曰,歲行且除,寒嚴猶甚,伏未審夜來,聖候調攝,若何?湯藥連進而症候猶夫前耶?無任憂慮,敢此問安。答曰,頗有藥效,勿爲問安。內醫院日記郞廳李重彬校正。日記郞廳金弘澤書。
