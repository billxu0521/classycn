上在昌德宮。停常參·經筵。
下直,西原縣監李晩吉,淸安縣監宋有儉,結城縣監柳榰,振威縣令李克寬。
謝恩,戶曹正郞金壽弘,瑞山郡守尹撤,兼春秋韓明遠,引儀李珩,信川郡守李箕男,直講金逵,承文副正字柳俔,軍器僉正趙相周,注書孟胄瑞。
吏曹啓目粘連,忠洪道暗行御史書啓,沔川郡守柳明祥,聽治不明,刑杖徒重,年分踏驗之時,以災爲實者,頗多,倉穀糶糴之際,不察下吏之奸弄,門倉東軒,一時營造,而使民助役,多定道路監考,不時摘奸,不問修治與否,混稱出干,勒使赴役,民苦其役重,雇立近底之人,而一日役價之米,至於一斗五升,軍民俱怨,罷黜爲當。瑞山郡守黃道明段,民有疾苦,不知軫恤,凡廳訴冤,不卽聽斷,官事疏迂,慢不省察,年分事,委之監色之手,災實所報,多有不均之歎,且其稍稔三面大同之米,未及秋成,非時督捧,民多怨言,罷黜爲當。泰安郡守韓尙玄段,爲治不甚詳明,刑杖不辨是非,執干用罰,不別輕重,捧糴之時,庫子操縱,進上臘鹿,旣以大同米,除出其價,而調發煙軍,累日作獵,雖曰流來之規,難免科外之擾,罷黜爲當。海美前縣監朴振翰段,災傷踏驗,一任監色,給陳給災,最爲不均,春間賑恤時,公州移轉租五十石,洪州移轉米五十石,若干分給於邑內之外,外村之民,則但聞其受用之奇,不知其去處是如爲白臥乎所,雖以遞歸之故,不得搜覈文書,不可置而不問,令攸司稟處。保寧縣監黃道宏段,到任以後,惟酒是崇,至與土豪對酌,民有所訴,乘醉麾却,結箭海邊,民多怨言。雖仍得病,稍似節飮,病愈之後,前習難忘,罷黜宜當。藍浦前縣監鄭處望段,因臺論旣已罷歸。庇仁縣監李弘祖段,私結漁箭,收徵海物,不無民怨,而以年少武官,頗自修飭,盡心居官,爲政詳明,陸地之民,多稱其善治,則姑爲置之,以責成效爲當。舒川郡守鄭勔段,政欠慈詳,刑杖過重,信聽鄕所之言,多有不察之事,其於荒政,非不留意,而才有不逮,反失民心,興販之際,官屬從而作弊,匠人亦多怨言,新舊官刷馬價,潛捧之數,追徵於八結戶首,戶首輩,仍此收麥於民結,雖非勔之所知,且無入己之實狀,旣有現捉文書,則不可置而不問,令攸司稟處爲當。林川郡守金益烈段,年分災實,多有不察是如爲良置,熟諳物情,意在卹民,民以爲譽,稱其剛明,則姑宜置之,而至於刑杖過重,朱杖亦大,或有非罪而殞命者,罷黜爲當。連山前縣監李復段,因臺論旣已罷歸。唐津縣監尹世喬段,爲政詳明,治從簡約,意在愛民,知弊卽祛,外倉捧糴之時,簡其所率,官屬之侵責於民者,一切嚴飭,土豪之不償官糴者,畏其得罪,至賣其田,而卽爲備納,以此民多稱快,到任未久,治聲已播。尼山縣監羅星斗段,和而有威,吏畏民懷,闔境之民,同辭稱譽,傍近之人,亦皆想望,年分災實,親自覆審,給陳給災,最爲均平,多得漏結,以充實數,民蒙其惠,頌聲大播是如爲白臥乎所,尹世喬·羅星斗等,似可有分輕重褒賞之典,而非該曹所敢擅便,上裁。恩津縣監林一仁段,莅任四年,備諳物情,官事修擧,民稱善治,而因一土豪之事,辭曹棄歸,民惜其去,恐不復來,至於本曹營門,冀其催促還任是如爲臥乎所,曾因本道監司狀啓,令本道催促還任事,旣已覆啓蒙允,姑待本道啓事,處置宜當。邊將等段,竝令該曹覆啓稟處,何如?啓竝只依回啓施行爲乎矣。尹世喬·羅星斗等段,誠爲可嘉爲置,相當賞典,前例相考稟處。
今月初三日,夜二更,巽方有氣如火光。五更,坤方有氣如火光。啓。
政院啓曰,寅平尉鄭齊賢推考事,命下矣。臺諫方以罷職論啓,推考傳旨,不得捧之之意,敢啓。傳曰,知道。
兵曹啓曰,每於歲首朝參取稟事,曾有傳敎,而自上方在調攝之中,不爲取稟之意,敢啓。傳曰,知道。
禮曹啓曰,營府啓辭,傳敎矣。諸道鱞寡孤獨,依上年特施恤典,則京中亦爲一體擧行,分付漢城府,何如?傳曰,允。
假注書孟胄瑞遷轉代,卞榥·朴純·姜汝㦿。
下直,信川郡守李箕男。
吏曹啓曰,守令有闕,政事取稟。傳曰,明日爲之。
都承旨洪重普上疏。大槪,陳情乞遞事。大祭齋戒,以留政院。
院前啓,寅平尉鄭齊賢罷職事,停啓。
戶曹判書鄭維城上疏。大槪,病勢情勢,萬分危迫狼狽,冒萬死更申前懇,本職及兼帶,亟遞免事。留政院。
傳曰,史官二員待命,騎馬六匹立之,宗廟·永寧殿祭所內摘奸。
延陽府院君李□箚子。大槪,病不得趨詣於問安之列,惶恐待罪事。入啓。答曰,省箚具悉。卿其安心勿待罪。仍傳曰,遣御醫安□看病。
文學南九萬入來。
大司憲宋浚吉上疏。大槪,痼疾日甚,精力日耗,風憲重地,決難久冒。須日論啓中,疏謬頗多,鱞寡孤獨之悶恤,只擧諸道,而不及京都,羅袗不解文之評,又未免風聞之失常,尤不勝瞿然之至。本職及兼帶贊善,先賜遞免事。留政院。傳曰,還下去差使員等,使之明日下直。以上朝報
上在昌德宮。停常參·經筵。
政事爲之。
大臣及備堂,拜箋差使員下直時,引見爲之。
平監狀,勅使一行,初三日渡江云。
咸鏡都事鄭始太,价川郡守韓希卨,松禾縣監鄭仲耘,開城敎授車達遠,重林察訪李光冀,珍島郡守李廷沃,利仁察訪邊翊漢,差使員還下去。
黃州延慰使李挺漢出去。
謝恩,監察洪茂,旌善郡守曺致中。
刑曹判書蔡裕後上疏。大槪,冒陳危懇,乞遞本職及兼帶事。入啓。答曰,省疏具悉卿懇。卿其安心勿辭,從速察職。
答大司憲宋浚吉疏曰,省疏具悉。疏中所陳之事,無非細事,不足爲卿之失,何用以此控辭乎?卿其體予至意,更加調理察職。贊善之任,豈可比於更番替直之官乎?似無可遞之事,卽爲安心勿辭。
答都承旨洪重普疏曰省疏具悉卿懇。卿辭至此,今姑勉副矣。
獻納閔□辭職,傳曰,遞。
吏曹參議曺漢英三度呈辭。遞差。
答兵曹參議丁彦璜疏曰,省疏具悉。病患如此云,今姑遞職矣。爾其更加調理上來。
答進善尹鑴疏曰,省疏具悉。爾其勿辭,宜遵前命,從速察職。
戶曹判書鄭維城上疏。啓下該曹。
工曹判書李時□三度呈辭。加給由。
右副承旨沈光洙上疏。大槪,肩上有腫患,症勢危篤,冒死陳情,乞賜遞免臣職事。入啓。
吏曹啓曰,新除授尙衣院別提尹世獻,曾以咸從縣令時事,方在奪告身中,而前銜官案中,以無故懸錄故,臣等昧然不察,初五日政,擬望入啓。下吏則自本曹治罪,而臣等難免率爾之罪,不勝惶恐。尹世獻改差,何如?傳曰,允。
吏曹啓目粘連,戶曹判書鄭維城上疏云云。鄭維城,頃因其孫寅平尉鄭齊賢被論事,不安於心,有此乞免之擧,而鄭維城謹愼守法之實,同朝之所共知,齊賢之事,似無言於其祖。況此多事之日,度支之長,不可輕遞是白乎矣,重臣進退,自下不敢擅便,上裁何如?啓依回啓施行爲乎矣,今日引見,使之進參。
傳曰,還下去差使員,价川郡守韓希□等引見。
遠接使書目,勅行,去月三十日到鳳城,初一日仍留其處,初二日柵門外止宿,初三日丁寧渡江事。
戶曹判書鄭維城,身病出仕。
判敦寧府事閔馨男上疏。大槪,今此章陵祭熟手,逞奸作惡,出於千萬意慮之外。臣忝冒本寺都提調,已經累年,不能肅敬嚴飭之罪,在所難免,惶恐伏地待罪,仍乞鐫削提調,以便公私事。入啓。
吏曹啓曰,曾因黃海監司狀啓,海州牧使吳挺恒,斯速還任事,覆啓蒙允矣。卽者挺恒,呈狀于本曹曰,居官無狀,遭變罔極,不忍言不忍聞之辱,至及於亡父母之神主,爲人子痛迫之情,直欲鑽地以入,而不自得也。將何面目,更莅其民事爲政乎?朝家之强迫還任,慮亦有在,而必使冒沒窮天之痛,復作其地之吏,則是不但爲天壤間遺親之一大罪人,其於朝家體下之道,亦豈如是?斯速入啓處置云。吳挺恒情理,果極切迫,況此多事之時,官事不可久曠,吳挺恒改差,何如?傳曰,允。
持平李押啓曰,臣以杳然新進,猥蒙洪造,忝叨匪據,識慮淺短,見聞孤陋,尸素之誚,固知難免,而頃日鱞寡孤獨推恩之請,禁府都事羅袗之事,臣與長官相議論啓矣。頃見長官疏辭,則以鱞寡孤獨之啓,不及京都,羅袗不解文一款,未免失實,至於自列。臣與同事,嫌無異同,且臣素患胸脇之痛,遇寒猝發,月來症勢苦劇,不能供職,累呈辭單,見阻政院,今日茶時,監察代行,揆以法例,亦涉苟簡。以此以彼,不可仍冒,請命遞斥臣職。答曰,勿辭,退待物論。
大司憲宋浚吉啓曰,頃日啓辭中,疏謬數款,臣於昨日疏中,略及之,臣不欲更有云云,而持平李押,旣以此引避,臣不敢處置,請命遞斥臣職。答曰,勿辭,退待物論。以上朝報
備邊司啓曰,頃因兵曹啓辭,不次擢用抄啓事,命下矣。臣等與諸堂上,相議抄啓之意,敢啓。傳曰,知道。
今日還下去差使員引見時,松禾縣監趙仲耘所啓,本縣會付·管餉各穀一萬一千三百四十三石內,二千七百餘石,自己卯年以後,全未收捧。此皆流亡絶戶,雖欲督捧,計無所出。許多國穀,固難輕易蠲減,而朝家若許給四五年耗穀,則庶充其無面之數矣。上曰,言于該曹。以上備邊司謄錄
有政。吏批,以李碩望爲社稷令,以李時術爲修撰,以睦來善爲獻納,以尹衡覺爲泰安郡守,以金玉鉉爲禮曹正郞,以李俊耉爲司僕寺正,以李元圭爲右通禮,以李光迪爲典籍,以李憕爲林川郡守,以李雲栽爲平安都事,以郭後昌爲保寧縣監,以朴由淵爲宗簿主簿,以趙復陽爲吏曹參議,以趙珩爲承旨,以權大運爲兵曹參議,以李馣爲尙衣別提,以李廷夔爲大司成,以李慶徽爲執義,以李沈爲海州牧使。
上在昌德宮。停常參·經筵。
夜三更,北方·巽方·南方,有氣如火光。
下直,襄陽府使韓縝。
謝恩,司僕正李俊耉,沔川郡守李道基,司畜別提朴熙□,校書副正字金世熙,厚陵參奉黃暉,禁府都事李惟淸,僉知李厚載,成歡察訪奉綸。
幽谷察訪金九鼎,差使員還下去。
中殿,藥房問安。答曰,知道。藥房啓曰,昨日出御寒殿,下接群工,酬酢移時,伏未審夜來,聖候調攝,何如?臣等憂慮未弛,敢來問安。答曰,無事。
答判敦寧閔馨男疏曰,省疏具悉。卿其安心勿辭,亦勿待罪。
右副承旨沈光洙辭職上疏。入啓。答曰,省疏具悉。勿辭調理察職。
刑曹,賊人金貴益·金明元·李次民·申義會,當日西小門後行刑,啓。
吏曹啓目粘連,判書云云。尼山縣監羅星斗段,則當依洪錫武例,準職守令除授。報恩縣監閔昫,懷仁縣監李順身,唐津縣監尹世喬等,或陞敍或表裡宜當。洪州牧使成後淵段,已爲準職,相當賞典,臣等不敢擅便,竝以上裁,何如?啓羅星斗乙良,依洪錫武例,論賞爲遣,閔昫·李順身·尹世喬,則竝爲陞敍爲旀,成後卨,則熟馬一匹,特爲賜給。
昨日榻前,禮曹判書洪命夏所啓,三南列邑,戶曹與各衙門會付之穀,及營門置簿穀物,今年所捧實數,必須詳知,然後可以料理賑救,令各道監司,詳悉啓聞,何如?上曰,依爲之。又所啓,錦城下吏,以貢物輸納事,上京,而爲人所殺,投屍于宗親府橋下,作伴同來之人,尋覓之際,又被殺害云,殊極驚駭。左右捕盜大將,多般詗察,被殺之由,莫知端緖。令本道監司,從速査覈啓聞,如何?上曰依爲之。
吏曹判書宋時烈所啓,小臣職事,只爲甄拔人才,故頃日李尙眞,啓請除拜承宣之任,而親病極重,不得上來矣,旣遞之後,拘於解由,更不得擬望。柳慶昌,亦拘於解由,不得擬望。如此乏人之時,殊甚可惜,合有變通之擧矣。上曰,柳慶昌有治績已著。如欲拜外任,則不必拘於解由,勿拘恒規,爲先調用,宜當。大司諫李□所啓,新除授司諫李□□,時在京畿果川地,請斯速乘馹上來事,下諭。上曰,依啓。政院啓曰,頃因憲府啓辭,鱞寡孤獨有另施恩恤之命。此實王政之所先,而恤民之盛意,但念米饌分給之數,旣無定式,則各道多少之不同,勢所然也。且以上年老人食物題給之事,觀之,則一人所受,至於四五斗者,有之,止於數三升者,亦或有之,參差不均之數,莫此爲甚。今則令該曹參酌定數,以爲諸道一體奉行之地,何如?傳曰,允。昨日還下去差使員引見時,松禾縣監趙仲耘所啓,本縣會付時管餉各穀一萬一千三百四十三石內,二千七百餘石,自己卯年以後,全未收捧。此皆流亡絶戶,雖欲徵捧,計無所出。許多國穀,固難輕易蠲減,而朝家若許四五年耗穀,則庶充其無面之數矣。疊書上曰,言于該曹。重林察訪李光翼所啓,本驛尤甚殘弊,入居木,無一疋所捧,只以若干位田,貰馬應役,非但勅行時,常患不足,至於大小使客之行,間或有品馬外濫用之時,雇人買馬,其價甚多。朝家若各別申飭,常定外濫入之弊,一切禁斷,則殘驛庶可有支保之望矣。上曰,言于該曹,各別申飭,而馬官等亦爲隨現卽告,以爲科罪之地。同副承旨李慶億所啓,李光翼,身爲馬官,目見冒法之人,而不卽報知上司,今始陳達,事甚非矣。請推考。上曰,依啓。利仁察訪邊翊漢所啓,此時驛路之弊,不敢盡達,而北京入送之馬,頻頻致斃,一匹改立,其價或至十五同,或至二十同,貧殘驛卒,不能支保,勢將流散。法典內大馬以下之價,各有定限,而近年以來,馬價如是太濫,更爲參酌降定,行會各道各驛,尙規外濫捧者,隨現治罪,則非但本驛之幸,八道驛路,庶有蘇殘之望矣。承旨李慶億曰,可用之馬,則其價或至二十餘同。驛卒必欲買得,馬主因此刁蹬,靡有限量。今若自朝家酌定其價,俾無濫觴之弊,則似當矣。上曰,言于該曹。李慶億所啓,邊地守令,自前無因公來京之事,而今者珍島郡守李廷沃,以差員上來,事異常規。全南監司徐必遠,請推考。上曰,依啓。
府啓,竝引嫌而退,數款之事,元非大段,而代行茶時,亦有常規,旣已陳疏,有所臚列,則不敢處置,勢所固然,俱無可避之嫌,持平李押,大司憲宋浚吉,請竝命出仕。答曰依啓。
都承旨趙珩上疏。大槪,素患眩症,日漸危劇,夙夜供務,決非可堪,玆將乞遞職名,以延殘喘事。入啓。
大司憲宋浚吉,持平李押就職。
遠接使書目,勅行,本月初三日未時,已爲渡江,行迎勅禮後,大通官傳言曰,此行專爲吊祭而來,一路宴享及軒架,竝令停罷云云。
院啓,今番別薦之擧,事體甚重,意非偶然,而被薦之人,或有不協人意者。前縣監閔昫,則曾爲畿邑守宰,處事濫雜,見敗於御史,而至今人皆稱冤。幼學李,居家居鄕,俱有不美之行,士論咸賤其爲人,心皆入於薦剡,物議殊以爲駭。閔昫·李,請命削去薦目,各其薦主,竝命推考。亦令遞職後,必待解由成出,乃可調用,此是國家不易之定規也。新除授舒川郡守洪錫武,雖自該曹稟旨除拜,而此路一開,後弊無窮,洪錫武請命遞職。沔川郡守李道基,性本褊急,加以遭變躁暴,曾所履歷,每以酷刑見敗,撫字之任,決不可責之於此人,其視鄭時諶之衰拙,其害反甚。李道基請命遞差,其代各別擇送。成歡察訪奉倫,起自寒微,家在至近路傍,頑悍郵卒,必不能制,凡事亦多有難便之勢,奉倫,請命遞差。
都承旨趙珩上疏。還下該曹。
副應敎李萬雄上疏。大槪,因病稽謝,陳疏乞遞事。呈政院,還出給。
答院曰,依啓。洪錫武事,實出於特典。正憲,豈可人人爲之乎?似無後弊之慮,勿爲論。以上朝報
迎接都監啓曰,今此勅行入京後,大君家致祭時,床排奠物,比乙酉年吊祭時例,略爲減數磨鍊,別單書入,以爲臨時依此擧行之意,敢啓。傳曰,知道。
又啓曰,卽接儐臣馳啓,則今此勅行,專爲吊祭而來,一路宴享及凡干雜戱,一切停罷,入京時軒架,亦令一體勿設云。儺禮當爲停罷,則郞廳亦當減下,外方呈才人領來差使員,勿爲領來事,分付各道,西路各站處迎慰使,斯速上來之意,亦爲知委,而都監宴享設行與否,不在於通官問答之中,令儐臣更爲探問馳啓之意,分付何如?傳曰,允。以上迎接都監謄錄
今正月初五日,大臣·備局堂上引見時,領議政沈之源,左議政元斗杓所啓,湖西飢荒之邑,以統營租五千石,已爲分付移給矣,又以五千石加給賑救,何如?上曰,依爲之。本道春等三斗,旣已永減,而內浦尤甚被災之邑,廟堂相議抄出,又令減其二斗,而該廳欠縮之數,則以江都米貸用後,使抄減之邑,待秋成還償于江都,可也。
又所啓,湖南失稔之邑,亦以統營租一萬石,依湖西例一體分給賑救後,待秋除耗收捧,而笠巖糧餉之穀,又令本道監司,量宜除出賑救,何如?上曰,依爲之。禮曹判書洪命夏所啓,三南列邑戶曹與各衙門會付之穀,及營置簿穀物,今年所捧實數,必須詳知,然後可以料理賑救,令各道監司,詳悉啓聞,何如?上曰,依爲之。以上備邊司謄錄
上在昌德宮。停常參·經筵。
黃柑製述爲之。
申時,太白見於午地。
下直,江華經歷李峻岳。
謝恩,副摠管趙壽益,海州牧使李沈,執義李慶徽,溫陽郡守白弘一,五衛將李惔,軍資判官尹益元,保寧縣監朴後有。
月串僉使朴興元,差使員還下去。
副應敎李萬雄辭職上疏。入啓。答曰,省疏具悉。爾其勿辭,調理察職。
傳曰,大提學命招。
政院啓曰,都承旨趙珩未肅拜,左副承旨李道基,右副承旨沈光洙,俱以病不來,同副承旨李慶億,以昨日院啓李薦主,不爲仕進,右承旨李正英遭服制,廳中只有臣獨一人。沈光洙,雖有身病,調理已久,李道基所患,必不大段,李慶億卽捧行公傳旨,似無不得行公之事,左副承旨李天基,右副承旨沈光洙,同副承旨李慶億,請竝牌招。傳曰,允。
謝恩,刑曹判書蔡裕後。
政院啓曰,大提學蔡裕後,牌招來詣矣。傳曰,使之書題書入。
成均館官員,以同知館事意啓曰,今正月初七日,儒生上旬輪次,館閣堂上,有故不得行之之意,敢啓。傳曰,知道。
弘文館啓曰,新除授副修撰李時術,時在京畿抱川地。經筵入番事緊,請斯速乘馹上來事,下諭。傳曰,允。
忠洪監司書目,公州呈,以持平李惟泰病重,不得上去事,下諭。傳曰公州牧使李箕德,稱以掃墳,歸到其墓,無意還任,罷黜事。
政院啓曰,傳曰,今日成均館,雖無大司成,無妨乎事,傳敎矣。前例,雖或有無大司成而爲之之時云,而必出於不得已矣。大司成李廷夔,時未出仕。大提學之意,亦欲啓稟牌招,使之隨後來參,而此非豫稟之事,故不敢仰達矣。大司成李廷夔,卽刻牌招,何如?傳曰,允。
工曹判書李時昉上疏。大槪,衰病日深,供職無期,所帶職務,亟賜鐫免,以便公私事。入啓。
政院啓曰,大提學送言于院中曰,兼祭酒,以成均館堂上,應爲進參,故使之請坐,則兼祭酒,以爲新設官,不可無端進參云。本院似爲取稟云,敢啓。傳曰,不可不進之意,言之。
大司成李廷夔上疏。大槪,新授職名,萬不近似,冒陳危懇,乞賜遞免,以安微分事。入啓。答曰,省疏具悉。爾其勿辭,從速察職。
謝恩,大司成李廷夔。傳曰,持此書題,往于成均館,儒生等製述以來。
答工曹判書疏曰,省疏具悉卿懇。此何時而卿欲求退丐閑之計乎?先朝勳舊之臣,存者幾希,予之倚重,實不淺鮮也。卿其安心勿辭,從速察職。
左副承旨沈光洙上疏。大槪,賤疾危篤,召牌之下,不得趨詣,罪合萬死,伏乞亟命鐫削臣職事。入啓。
政院啓曰,昨日差使員等引見時,咸鏡都事鄭始大,以六鎭失稔處,不得目見爲辭。年分踏驗,事目至嚴,而災實全不摘奸,只憑各邑文書,磨勘之狀,極爲可駭,而臣於榻前,不及覺察,未卽請推矣。卽者詳見注書草冊,始乃覺悟,事關後弊,不可置之。咸鏡都事鄭始大,請推考。傳曰,允。
院前啓,臣等以洪錫武事,援例論列,而聖批以出於特典,似無後弊等語爲敎。臣於此竊以爲不然。錫武,雖有一時善治之名,特一常調蔭官耳。非如出入邇列,聲績表著者比,而亦蒙特典,則朝家擧措,不幾於混被無別乎?異日秉銓之臣,其行事未必盡出於公心,或以此爲藉口援例之地,則官防之廢隳,恐或由此而始,臣等之慮,正爲此也。舒川郡守洪錫武,請命遞差。柒谷,旣非尋常之下邑,文官擇送,其意有在,而新授府使金以鏡,其在盛壯,亦無可稱之丈,而到今衰退,難以辦事。彈壓蘇殘之責,決不可付諸此人,金一鏡,請命遞差。
同副承旨李慶億上疏。大槪,亟命鐫削臣職,仍治逋慢之罪事。入啓。
持平李惟泰上疏狀。啓下該曹。
答院曰,不允。
負罪臣尹鐫上疏。大槪,更陳前懇,乞賜遞免事。入啓。
謝恩,知事鄭後啓。
右副承旨沈光洙,同副承旨李慶億等疏。傳曰,今姑改差。
進善尹鐫上疏。傳曰,今姑遞改。
下直,海州牧使李沈。
吏曹啓曰,承旨有闕,政事,取稟。以上朝報
迎接都監啓曰,勅使入京日,則該曹,以今月十九日卄五日,推擇啓下,遠接使處下諭矣。今見路程記排日,則今月卄一日,當爲入京。雖與該曹擇日相左,別無所妨,卄一日迎接之意,各該司知委,京畿·開城府·黃海監司等處,以此路程記,竝爲移文申飭,何如?傳曰,允。
又啓曰,今此勅使,專爲大君吊祭而來,旣無勅書,則無迎勅之事,初二度習儀,竝爲停行,而但祭文旣爲齎來,則百官郊外祗迎與否,令儐臣微探於大通官輩,卽爲馳啓之意,遠接使處下諭,何如?傳曰,依爲之,而彼必以祭文爲無異勅書,操縱之弊,措辭善處,俾無生梗之端,可也。
又啓曰,卽接遠接使金南重馳啓,則勅使,今月卄一日,當爲入京,而入京之日,直往大君家,仍爲致祭云,又曰,其日若非行祭吉日,則亦當先就館所,以待吉日云。致祭吉日,令該曹急速推擇,行祭節目,一依乙酉年謄錄,亦令該曹磨鍊,急急下送于儐臣處,似當。祭文與勅書,雖曰有間,百官郊迎,仍爲參祭之說,旣發於彼口,終始不聽,則似不必强爭,前導·儀物,皆依過勅例爲之之意,回移,何如?傳曰,允。以上迎接都監謄錄
備邊司啓曰,忠洪道己亥春等收米,通一道減三斗,厥數至於二萬八百四十石零,舒川等七邑,戊戌秋等,旣減二斗,己亥春等,又減三斗,則其數亦至累千石矣。再昨登對時,內浦尤甚被災之邑,自上特下全減之敎,使之相議抄出,故臣等更加商量,以本道監司狀啓觀之,則舒川·韓山·林川·石城·恩津·尼山·扶餘等七邑,爲尤甚,以御史書啓觀之,則唐津·瑞山·沔川,亦爲尤甚,而尼山則山野參半,爲沔川之之次云,此邑則不必全減。臣等十分參商,以舒川·韓山·林川·石城·恩津·扶餘·瑞山·沔川·唐津等九邑,今春等收米前減三斗之外,又減二斗,而此二斗則待秋成還償於江都,前後本廳所用不足之數,則以江都之米,當爲貸用,以此等意,分付,何如?答曰,允。備局謄錄
上在昌德宮。停常參·經筵。
有政。
巳時,日暈兩珥。午時,日暈,暈上有冠,色內赤外靑。未時,太白見於巳地。夜自一更至三更,月暈。
橫城縣監具鎰,差使員還下去。
謝恩,都摠經歷蔡時鎭·洪有量。
去夜,傳曰,大提學明朝命招,儒生製述,使之科次。
黃州延慰使李挺漢,還爲入來。
政院啓曰,傳曰,差使員還下去者,只橫城縣監耶,此外亦有未下去者耶,傳敎矣。正朝□箋差使員十員內,九員則已爲還去,只有橫城縣監具鎰,今日下直矣。傳曰,具鎰,過數日後下送。
又啓曰,卽者大提學來言于本院曰,賜柑製述,非他課試之比,不可獨爲科次。若無提學,則曾前亦有副提學命招同參之時,今亦依前例副提學金壽恒命招,使之同爲科次爲當云。敢啓。傳曰,允。
政院啓曰,來十一日,□經文臣殿講日次,取稟。傳曰,爲之。
吏曹啓目粘連,都承旨趙珩上疏云云。趙珩,從前揚歷中外,望實俱著,玆者聖上,簡置喉舌之長,意非偶然,不可因其引疾,徑遞其職,而從臣進退,該曹不敢擅便,上裁何如?啓依回啓施行。又啓目粘連,持平李惟泰辭狀云云。李惟泰,蒙被恩旨,前後繾綣,揆以事理,似無難進之意爲白在果,又是久處草野之人,一朝遽爾出來,有所不敢,故有此力辭爲白去乎,今姑遞差,以待他日更爲徵召,宜當爲白乎矣,□臣進退,該曹,不敢擅便,上裁,何如?啓知道。
政院啓曰,近日廳中,位甚不齊,多有苟艱。新除授右承旨蔡忠元,右副承旨權大運,竝牌招肅拜,何如?傳曰,允。
都承旨趙珩上疏。大槪,眩症轉劇,決不得堪任,且有誤薦之罪,不可更忝喉舌之長,更陳危懇,乞削臣職名,以正臣罪事。入啓。
政院啓,勅使時,呈辭上疏,不得捧入,乃是規例,而近日不緊疏單,紛紜來呈,殊甚未安。至於玉堂春坊,有或以可疑之疾,或以痘患陳疏來呈。家中設有如許病患,本館·本院,自當有推移之路,寢息間不爲入直而已,不必遞職。今後則雖有如此病患,只不入直,勿許陳疏,以除陳疏紛紜之弊,何如?傳曰,允。
院啓,臣等以洪錫武事,據例論列,而尙未蒙允,臣等竊以爲惑焉。錫武,雖有一時善治之名,特一常調蔭官耳。非出入邇列,聲績素著者比,而亦蒙特典,朝家擧措,不幾於所施無別乎?異日或以此爲藉口援例之地,則官防廢隳,未必不由於此而始,臣等之慮,正謂此也。舒川郡守洪錫武,請命遞差。柒谷,旣非尋常下邑,文官擇送,其意有在,而新授府使金以鏡,其在盛壯,亦無可稱之才,而到今衰退,難以辦事。彈厭蘇殘之責,決不可付諸此人,金以鏡請命遞差。答曰,不允。金以鏡事,依啓。
右副承旨權大運上疏。大槪,罪罷之餘,恩命荐降,惶悚罔措,冒死乞免事。入啓。答曰省疏具悉。爾其勿辭,從速察職。
答都承旨趙珩疏曰,省疏具悉卿懇。卿其安心,勿辭察職。
謝恩,右副承旨權大運,右承旨蔡忠元。
府啓,昨日祭享,有不謹之事,則禮官啓辭處置,例也。頃日章陵忌祭時,祭需偸竊之變,實是近古所未聞,而其時獻官,置之尋常,終不啓聞,事極駭然,請命從重推考。賞罰必得其當,然後方可爲勸懲於世。前文川郡守洪聖龜治績,固可尙,而未經準職,驟陞堂上,物議譁然,而況諸道一般善治之人,或表裏或陞敍準職,未聞有遽超堂上者,獨於聖龜,別施賞典,事理宜有所不當然者。前郡守洪聖龜,堂上加資,請命釐正。仁同府使尹德徵,爲人孱劣,年且衰耗,爲委下吏,見輕邑人,不治之聲,傳播遠邇,請命罷職。答曰,不允。推考事,依啓。尹德徵事,更加察處。以上朝報
迎接都監啓曰,卽接儐臣馳啓,則今此勅行,非他循例之比,本國似當有委送中使問安之擧云。蓋自前位重勅行出來時,則朝家別遣中使,問慰中路,故有此援例發言,何以爲之?敢稟。傳曰,送之無妨。以上迎接都監謄錄
有政。吏批,以李尙眞爲禮曹參議,以吳挺一爲同知義禁府事,以朴昌文爲成歡察訪,以南九萬爲持平,以朴承休爲公州牧使,以李松齡爲沔川郡守,以李惟泰爲進善,以蔡忠元爲承旨,以權大運爲承旨。
上在熙政堂。殿坐入診及受針,而都提調元斗杓,提調鄭維城,承旨蔡忠元,史官三員,醫官柳後聖·申可貴·趙徵奎·成後龍,執針金尙誠。
藥房·政院·玉堂·兩司二品以上問安。答曰,知道。
辰時,日暈,暈上有冠,色內赤外靑。
夜三更,月暈。四更五更,艮方·巽方,有氣如火光。
謝恩,戶曹參議趙復陽,五衛將安獻徵,獻納睦□,尙衣別提李馣,護軍趙壽益。
獻納睦□啓曰臣自前冬,重患脚瘡,熾爛如割,及至歲新後,足背浮症甚盛,堇堇行步,須忝館職,進參問安之時,若顚若仆之狀,人所目睹,勢難行公,冒死請急,千萬意外,猥叨本職,病日益苦,趁未出肅,加以痢疾甚重,萬不得已,累日呈告,稍俟小減,今始來謝,而且於曉頭,得接政院啓辭,則以近日疏章,紛紜來呈,殊甚未安爲辭,臣誠瞿然之至。臣之前後控辭,雖緣病勢之苦劇,紛紜未安之責,臣亦難免。決不敢仍冒言地,請命遞斥臣職。答曰,勿辭,退待勿論。
中殿,藥房問安。答曰,知道。
藥房啓曰,伏未審數日來,聖候調攝,何如?臣等憂慮未弛,敢來問安。且進御湯藥,停止已久,今當更議,而詳察証候,方可議定矣。臣等與諸醫官,依前入診面稟,似當,竝此仰稟。答曰,依啓。
遠接使書目,勅行,初六日,林畔止宿事。
江華留守上疏上送事。啓。答曰,省疏具悉至懇。臺閣論此事,殊涉不公,已極可怪。李翊之顚妄,尤不足相較,卿其安心勿辭,從速行公,毋曠重任。
侍講院啓曰新除授進善李惟泰,時在忠洪道公州地。書筵侍講事緊,斯速乘馹上來事,下諭何如?傳曰允。
禁府,罪人李曾物故,啓。院前啓,舒川郡守洪錫武遞差事,停啓。
備忘記,參奉李翊,爲直赴殿試,直長尹遇中,前都事李象□,參奉洪處蕃,生員宋道昌,進士尹松·徐文尙·洪柱國,竝給一分。
政院啓曰,左副承旨李正英,服制已行,出仕。傳曰,允。
大司成李廷夔辭職上疏,還給。
大殿受針後,藥房·政院·玉堂·二品以上·六曹·兩司長官問安。答曰,知道。藥房啓曰臣等親承當風惡寒,氣候似虛之敎,退與柳後聖·趙徵奎·李蓍善·朴額·成後龍及諸御醫等商議,則皆以爲,加減補中益氣湯,加麻黃炒七分,桂枝三分,浮小麥·麥門冬·黃連酒炒各五分,連進累貼,觀其前頭症候,則加減爲宜云。此藥三貼,爲先劑入,何如?答曰,依啓。
工曹判書李時昉上疏。大槪,敢冒萬死,更申危懇,乞賜鐫免職名,以安愚分事。入啓。
院啓,獻納睦□引嫌而退。病未出肅,呈單請急,實出於未安之意,紛紜之慮,所未暇及,別無可避之端,獻納睦□請命出仕。答曰,依啓。
全南監司書目,南原呈,前承旨崔蘊,去十二月二十一日身死事。又書目,潭陽府使李奎老,和順縣監孫志□等官,罷黜事。
江原監司書目,蔚珍呈,去十一月二十四日地震事。
答工曹判書疏曰,省疏具悉卿懇。卿之疏辭,何乃悲苦如此?予甚愍然矣。日者大臣之責,雖出於責備之意,無乃有若過乎?予用慨然矣。勳舊重臣,自當與國家同休戚,寧有退伏江干之理乎?卿其安心勿辭,從速察職,以副予意。
同副承旨李天基上疏。入啓。答曰,遞差。
大司憲宋浚吉上疏。大槪,筋力精神,日就凋剝,更無自力之望,懇乞亟遞憲職,俾得將息孱喘,以尋生路事。入啓。
府啓,賞罰必得其當,然後方可爲勸懲於世。前文川郡守洪聖龜,治績固可尙,而未經準職,驟陞堂上,物議譁然,而況諸道一般善治之人,或表裏或陞敍準職,未聞有遽超堂上者,獨於聖龜,別贈異典,事理有不當然者。前郡守洪聖龜堂上加資,請命改正。仁同府使尹汝徵,爲人孱劣,年且衰耗,政委下吏,見輕邑人,不治之聲,傳播遠邇。且汝徵,曾拜此邑,以衰老劾遞,數年之後,再授仍赴,其人爲政,據此可知,有何察處之事?仁同府使尹汝徵,請命罷職。頃日海州牧使吳挺恒所遭之變,不勝警駭。近來奸民之欲逐其地主者,比比有如此之變,監司元萬石,不思嚴不究覈,以正其罪,聽其本州品官之言,乃以鬼魅所祟,至及於啓聞中,事甚無謂。黃海監司元萬石,請從重推考,作變之人,極令搜捕,以爲啓聞處置之地。答曰,依啓。以上朝報
迎接都監啓曰,都廳鄭麟卿,重患疝症,不省人事,當此勅行迫近之日,不得察任,都廳鄭麟卿改差,以司僕正李俊耉差下,代察何如?傳曰,允。
又啓曰,應辦色啓下郞廳戶曹正郞李廷機,昨日政,遷轉外任,其代,戶曹佐郞李慣差下,軍色郞廳呂閔齊,以兵曹正郞,例爲啓下,而遷轉他職,勢難仍察,其代,以兵曹佐郞李觀徵差下,察任何如?傳曰,允。以上迎接都監謄錄
政院啓曰,去夜初更,得見遠接使狀啓,則當日到林畔事,纔已馳啓云,而止宿林畔之啓,今始入來,其中路稽滯之狀,極爲可駭。稽傳撥將,摘發治罪,何如?傳曰,允。
傳曰,今來客使,旣無勅書,則自上應不爲郊迎,而彼以祭文,頗爲自重矣,其意則難知也。儐臣,若徒以無勅書爲恃,全然不爲言及,到西郊之後,猝然生怒,則事甚顚倒,而其辱難言也。竝與世子因痘患難出之意,從容言及,俾無狼狽之患事,令該曹,撥上急速知會于儐臣處。以上備邊司謄錄
上在昌德宮。停常參·經筵。
藥房·玉堂問安。答曰,知道。今後勿爲問安。
答大司憲疏曰,省疏具悉卿懇。當於後日登對時面諭,卿其安心,勿辭察職。
謝恩,副應敎李萬雄,同義禁吳挺一,益興君洪重普,護軍金始振·柳之葉,沔川郡守李松齡,慶尙都事李道天,僉知尹挺,直講吳始壽,副摠官金□□,五衛將李後天,訓鍊正具文治。
下直,城津僉使林有麟。
司正□□加資肅拜。
謝恩,都承旨趙珩。
藥房啓曰,伏未審夜來,聖候調攝,何如?昨日受針,左邊足大指似浮之氣,靑赤之色,有消減之效耶?臣等憂慮未弛,敢來問安。答曰,比昨頗似差愈矣。
遠接使書目,勅行,初七日定州止宿事。
吏曹啓曰,承旨及守令多窠,政事,取稟。傳曰,明日爲之。
全南監司書目,順天縣監金厦樑,棄官罷黜,長興縣監金興運,御史封庫之後,尙不啓聞乙仍于,竝爲啓聞事。又書目,古阜郡守李商霖殺人之罪,獨當冤枉,惶恐待罪事。
明日專經殿講時,考官二,吳竣·洪命夏,參考官四,安獻徵·李廷夔·金壽恒·李萬碩。
前舍人兪棨上疏。大槪,敢陳危衷,自列罪狀,請鐫削新授職名及加資,以重公器,以安私分事。入啓。答參知兪棨疏,省疏具悉爾懇。其非偶然之意也,爾其勿辭察職。
平壤迎慰使李□□還爲入來。
政院啓曰明日專經文臣殿講時,命官,何大臣進去乎?敢稟。傳曰領相進去。
昨日入診時,都提調元所啓,針醫李楷,內局入屬,何如?上曰,依爲之。
迎接都監啓曰,都廳鄭麟卿,重患疾症,不省人事,當此勅行迫近之日,不得察任,都廳鄭麟卿改差,以司僕正李俊耉差下,代察,何如?傳曰,允。
掌令姜鉉啓曰,臣伏見昨日江華留守徐元履上疏批答,有臺閣之論此事,殊涉不思,已極可怪之事。臣不勝瞿然之至。自初李緯論啓之時,臣亦與之同參,而緯啓之濫用非常之□□惟在島中之民心,人所共知,而前後臺疏,旣已備陳,臣不敢更爲煩瀆,而今承慮外之敎,臣何敢晏然在職乎?請命遞斥臣職。答曰,勿辭,退待物論。
吏曹,前承旨崔蘊身死,曾經侍從臣,別致賻。以上朝報
上在昌德宮。停常參·經筵。
有政。
橫城縣監具鎰,差使員還下去。
下直,忠洪兵使李汝發。
謝恩,護軍李應蓍·尹順之,部將鄭頫,成歡察訪朴昌文。
京畿監司書目,抱川呈,以副修撰李時術病重,上去不得事,及果川呈,以司諫李□辭職上疏上送事。
黃海監司書目,新除授海州牧使,令該曹改差,其代,不計文·蔭,有風力廉潔之人,擇差,催促下送事。
咸鏡監司書目,北兵使金是聲濫刑罪狀,朝廷以處置事。
修撰李時術,差病間遞差。
答司諫李□疏曰省疏具悉。爾其勿辭上來。
前舍人兪棨再疏。大槪,敢冒萬死再申危懇,乞收新授加資,以重公器,以安私分事。呈政院,入啓。
禁府都事鄭時亨,忠洪兵使尹天賚拿來事,出去。
專經文臣殿講,金錫之·鄭重徽,易略,宋昌粗,李東老,書粗。
答僉知兪棨疏曰,省疏具悉爾懇。已諭於前疏之批矣。爾其勿辭,從速察職。
府啓,掌令姜鎬,引嫌而退。一時疏批,雖有未安之敎,當初參論,別無可遞之失,請命出仕。答曰,依啓。
謝恩,左承旨安獻徵。
吏曹啓目粘連,黃海監司狀啓云云。海州牧使李沈,依狀啓改差是白在果,大槪藩臣之道,守令不合,則據法罷黜,自是常例,而未赴任前請遞,以傷事體,監司元萬石,推考何如?啓依允。
春秋館郞廳,以領事諸堂上意啓曰,史官被薦之人,以館閣堂上未得備員之故,尙未取才矣。兼春秋入直,苟簡莫甚,今日始爲開坐取才,而大提學蔡裕後,稱病不進,殊甚不當。卽爲命招,使之同參,何如?傳曰,允。
傳曰,忠洪兵使李汝發,橫城縣監具鎰引見。
備忘記,殿講居首訓導金錫之,半熟馬一匹賜給。
院啓,年分踏驗之擧,非獨爲考覈田結虛實,俾無稅入減縮之患而已,王民所係,實在於年運豐歉,而使朝家俾知外方民事,以爲及時方便之地也。況六鎭,王化最遠,生理甚艱,雖在常年,亦有棄子而不育者,則災實覆審,比他道尤當着念,而咸鏡都事鄭始大,厭其行役之苦,全廢巡歷於六鎭,及其引見時下問之際,乃以失稔處不得目見,仰對。政院雖已請推,而其不體朝家便民之意,怠棄職業之罪,不可循例推考而止,咸鏡都事鄭始大,請命罷職不敍。災傷覆審,雖是都事之任,當此凶荒之時,六鎭失稔之處,都事旣不爲親自巡審,則該道監司,宜無不知之理,而任其所爲,終無啓聞請罪之擧,亦甚不當,咸鏡盛司鄭萬和,請推考。答曰,依啓。
謝恩,兼中學敎授李萬雄,兼弼善李慶徽。安州迎慰使南老星,還爲入來。
大提學,命招不進。
政院啓曰,此時兩西守令赴任,一日爲急。新除授海州牧使羅星斗,前任尼山,受由上京云,令該曹催促,使之明日謝恩,仍爲下直,何如?傳曰,允。
掌令姜鎬就職。
文學金禹錫,牌招肅拜。以上朝報
有政。吏批,以兪椗爲仁同府使,以黃德柔爲沔川郡守,以安獻徵爲承旨,以李廷機爲順天縣監,以李慶徽爲弼善,以閔維重爲校理,以沈光泗爲新昌縣監,以洪處尹爲舍人,以權儁爲漢城庶尹,以吳世彦爲柒谷府使,以金禹錫爲文學,以睦兼善爲修撰,以吳聖蒙爲監察,以李之馨爲潭陽府使,以盧尙欽爲校檢,以羅星斗爲海州牧使,以閔光熽爲戶曹正郞,以金克亨爲和順縣監,以呂閔齊爲司藝,以李萬雄爲中學敎授,以朴之墉爲長興縣監,以金始振爲尙衣院正,以李時省爲典籍,以李天基爲戶曹參議,以趙壽益爲禮曹參判。
上在昌德宮。停常參·經筵。
夜一更,月犯東井星。
下直,彦陽縣監崔國成,慶州判官申誠一。
謝恩,海州牧使羅星斗,司藝李晩榮,禮曹正郞金玉鉉,參知兪棨,奉常參奉金世熙,北部參奉朴震岳,順天縣監李廷機。大司憲宋浚吉初度呈辭。入啓。給由。
中殿,藥房問安。答曰,知道。
藥房啓曰,伏未審數日來,聖候調攝,何如?左邊足大指受針處,幾分差愈耶?臣等憂慮未弛,敢來問安。答曰,幾盡差愈矣。
遠接使書目,勅行,初九日安州止宿事。
下直,海州牧使羅星斗。
工曹判書李時昉上疏。大槪,伏承聖批,益切惶感,不知攸處,冒萬死更陳危懇,冀蒙鐫免,以安愚分事。入啓。左承旨安獻徵上疏。大槪,陳情乞遞事。入啓。
答工曹判書疏曰,省疏具悉至懇。已諭予意於前後之批,不啻丁寧,卿其安心勿辭,從速出仕。
答左承旨疏曰,省疏具悉爾懇。爾其勿辭察職。
刑曹判書蔡裕後上疏。大槪,臣之賤疾,觸寒添劇,不獲赴召,臣罪萬死,乞削臣本職及兼帶事。入啓。啓下備邊司。
忠洪監司書目,尼山呈,以掌令尹宣擧病重,上去不得事。啓遞差。
吏曹啓曰,臺諫有闕,政事,取稟。
戶曹啓曰,新除授正郞閔光熽呈狀內,身病極重,不省人事,旬月之內,勢難察任云。當此勅行迫頭,本曹策應多事之時,緊任郞官,不可曠職,閔光熽改差,其代,今日內口傳差出,勅使回還前,本曹郞官,切勿遷動事,捧承傳,何如?傳曰,允。以上朝報
義禁府啓曰,全南監司狀啓,刑曹粘目,興德前縣監李在定,移義禁府處置事,命下矣。李在定,時在慶尙道尙州地,府羅將發遣拿來之意,敢啓。傳曰,知道。以上禁府謄錄
上在昌德宮。停常參·經筵。
國忌齋戒。
夜一更至三更,月暈。
吏曹口傳政事,戶曹正郞朴由東·任濬·姜頊。
傳曰,政事,過國忌後爲之。
謝恩,全州判官郭齊華,監察吳聖蒙。
平安監司書目,勅行,初十日肅川止宿事。遠接使書目,勅行,留平壤一日,二十二日入京,二十三日入祭事。
禁府啓目,全南監司狀啓,刑曹粘目,興德前縣監李在定,移義禁處置事,命下矣。李在定,時在慶尙道尙州地,府羅將發遣拿來之意,敢啓。傳曰知道。
問禮官丁昌燾入來。
遠接使書目,勅行,十一日順安止宿事。以上朝報
迎接都監啓曰,曾因勅使路程記,以今月卄一日入京,大君家致祭,則以二十三日推擇啓下,行會於儐臣處矣。卽接遠接使金南重移文,則勅使到平壤,當留一日,今月二十二日入京,二十三日致祭事,更爲定奪,一邊啓聞云。各該司分付遠接使及開城府·黃海道,竝以知委,何如?傳曰,允。
又啓曰,傳曰,遠接使馳啓如此,今日啓下儀注,令該曹急急繕寫,撥上下送事,傳敎矣。依傳敎卽爲分付儐臣,而但儀注一件,若傳給於勅使,則依問禮官齎去儀注例,使承文院繕寫粧送,似當。齎去之官不待,則自本曹精書,行會于儐臣處,使差備譯官,傳給於大通官,亦是一道,何以爲之?敢稟。傳曰,使差備譯官傳給于大通官,似無所妨矣。
又啓曰,今二十三日致祭吉時,令日官推擇,則同日巳時爲吉云。以此意,遠接使處,下諭,何如?傳曰,允。
以遠接使狀啓,傳曰,遠接使馳啓如此,今日啓下儀注,令該曹急急繕寫,撥上下送,世子不爲郊迎一款,似未明快,亦令儐臣,善爲措辭,以爲快諾之地事,使之亦爲知會。傳曰頃見該曹啓下,大君家淸國致祭時,祭物單子,則饌品器數,似爲略少,或不無彼以爲埋沒之弊,使之略爲加磨鍊事,言于該曹。
又啓曰,傳曰,頃見該曹啓下大君家致祭時,祭物單子,則饌品器數,似爲略小,或不無彼以爲埋沒之弊。略爲加磨鍊,付標以入之意,敢啓。傳曰,知道。猪羊則似不爲之矣。以上迎接都監謄錄
上在昌德宮。停常參·經筵。
國忌齋戒。
京畿監司書目,果川呈,以司諫李□病重,上去不得事。
遠接使書目,勅行,十二日平壤止宿事。
咸鏡監司書目,前會寧府使閔震益所犯,査覈事。
副校理閔維重上疏。大槪,格外蒙敍,恩除洊降,惶猥悶蹙,罔知所措,冒死陳情,懇乞鐫免事。還出給。
定州迎慰使柳道三,還爲入來。以上朝報
迎接都監啓曰,傳敎矣。勅行中,有乙酉年致祭時,出來頭目者,今又出來云,故一依乙酉年謄錄,至於猪羊,磨鍊付標以入矣,聖敎如此,猪羊減去,付標以入之意,敢啓。傳曰,允。
又啓曰,都監啓下郞廳任濬,戶曹正郞除拜。戶曹郞官一員,當初都監郞廳,已爲啓下,則本曹策應煩劇之地,郞廳二員,不可竝仍差都監之任,任濬改差,使之專察本曹事務,其代,以掌隷院司議柳浩然差下,察任,何如?傳曰,允。以上迎接謄錄
上在昌德宮。停常參·經筵。
有政。
工曹判書李時昉,身病出仕。
京畿監司崔惠吉,勅使迎候事,出去。下直,文川郡守崔熽,文義縣監崔搢,鴻山縣監權俒,西生僉使文邲,平山萬戶金及。
以司諫李□病狀,傳曰,遞差。
禮曹,來庚子式年進士鄕·漢城試初試吉日,來八月二十六日,生員初試,同月二十八日,文·武科鄕·漢城初試,九月二十七日推擇,啓。
備邊司啓目粘連,刑曹判書蔡裕後上疏云云。蔡裕後之以廉隅自礪,擧世之所共知是白去等,因一時過激之論,每每辭避,不亦過乎?所患之疾,亦不至大段,使之調理察任,何如?啓依允。
備邊司啓目粘連,咸鏡監司狀啓云云。決棍之罰,若非事係軍務,則不可用,而近來監兵使守令輩,皆以決棍,爲常用之刑,以致多有殞命者,故頃年陳達於榻前,以一切嚴斷之意,嚴飭外方爲白是如乎,觀此狀啓,則北兵使金是聲報狀中,到任之後,作罪之人,決棍六七十者,不知其幾云。其不有朝家禁令,常時濫刑之狀,於此可知,尤極痛惡,拿問處置,何如?依允。
副校理閔維重辭職上疏。入啓。答曰,省疏具悉爾懇。爾其勿辭察職。
兵曹啓曰,本曹郞廳八員內,正郞洪宇遠,佐郞李翊,以病呈旬,正郞二員未差,佐郞李觀徵,都監郞廳差下,佐郞吳尙,又以兼春秋下番入直,其餘無故之員,只有正郞丁昌燾,佐郞李東溟,非但軍色主管無人,內外司上直,亦不得推移,事甚悶慮。正郞洪宇遠,佐郞李翊,竝改差,闕員,皆以在京無故人,今日政差出,吳尙兼春秋,亦爲改付標,何如?傳曰,允。
兵曹啓曰,北兵使金是聲,旣有拿問之命,依近例令備邊司議薦,何如?傳曰,允。以上朝報
承政院啓曰,北兵使金是聲拿問事,已爲啓下矣。依近例交代後拿來事,敢稟。傳曰,允。以上禁府謄錄
司僕寺啓曰,諸處監牧官所管糶糴之穀,多有虛僞之事,臣等,頃以畢捧後發遣官員摘奸之意,另加嚴飭,則江華監牧官洪餘吉所報內,前監牧官時,京江水鐵里居元生員處,分給租一百二石內,十七石倉則納倉,其餘,畢納無路云。臣等聞來驚駭,前監牧官姓名,及元生員之名,竝詳細關報,次知色吏,急速起送事,題送矣。卽見洪餘吉回報,仍爲推問曺春金,則前監牧官柳涵,丙申年,以百餘石之租,給與在京之人,其年冬,文書虛稱畢捧,至于今未捧云云。柳涵所爲,殊甚痛惡,其罪狀,令攸司稟處,宜當。且洪餘吉査報中,元姓人之名,以世鋥書送,而世鋥與色吏曺春金,中間符同,改以世鉉書塡,以爲換名免罪之計。前後罪犯,旣已現發,竝令攸司推治,本寺所捧色吏招辭,亦爲輸送攸司,使之憑閱處治,何如?傳曰,允。
江華色吏曺春金,淮陽徒三年定配,元世鋥,邊遠充軍。司僕謄錄
有政。吏批,以申湸爲潭陽府使,以李庭芳爲漢城判官,以吳始壽爲兵曹正郞,以高斗興爲儀賓都事,以曺挺融爲工曹正郞,以許穆爲掌令,以南斗夏爲尼山縣監,以任濬爲戶曹正郞,以崔文活爲咸鏡都事,以郭之欽爲司成,以白瑞翰爲三水郡守,以鄭承明爲兵曹正郞,以朴承健爲直講,以朴靖爲兵曹佐郞,以洪宇遠爲直講,以李垕爲司諫。
上在昌德宮。停常參·經筵。
謝恩,五衛將閔震亮,兵曹正郞吳始壽,佐郞朴靖,三水郡守白瑞麟,司成郭之欽,學錄金振元,舒川萬戶朴逸立。
中殿·東宮,藥房問安。答曰,知道。
藥房啓曰,伏未審邇間,聖候調攝,何如?頃日受針處,已盡差愈耶?臣等憂慮未弛,敢來問安。答曰,受針處,旣已差愈矣。
戶曹啓曰,卽接廣興倉所報,則完南府院君李□,今春等祿捧,科日已過,不卽受去云。係是大臣祿捧,依前例令該倉輸送之意,敢啓。傳曰,知道。
政院啓曰,北兵使金是聲拿問之命,啓下矣。依近例交代後拿來乎?敢稟。傳曰,允。
持平南九萬辭職上疏。入啓。答曰,省疏具悉爾懇。筵中別無大段之語,爾其勿辭察職。
遠接使書目,勅行,十四日中和止宿事。
大司憲宋浚吉上疏。大槪,臣之病勢,一向彌留,召牌下臨,亦未得趨詣,惶悚悶蹙,置身無所,懇乞亟賜遞斥,以治臣逋慢之罪事。入啓。
完南府院君李□箚子。大槪,臣之所患,近復沈綿,日益危惙,今日諸大臣延訪之列,不得進參,惶恐待罪事。入啓。
答大司憲疏曰,省疏具悉卿懇。調理善攝,則自可差愈,謂有難便之事,方便處之,亦無不可,何必固辭至此?如許重任,似難輕遞,卿其安心勿辭。
答完南府院君箚曰,省箚具悉。卿其安心勿待罪。
府啓,尙方工匠,專爲服御之供而設也。近來內官輩,憑藉營私,公肆侵虐之說,頗有流聞,固已寒心。頃者有一匠人,以煙竹趁不造給之故,見忤於內官,重被箠撻,刻期督迫,遂至於自縊而死,事極驚駭。當該內官,請命拿問定罪。新除授掌令許穆,時在京畿漣川地,請斯速乘馹上來事下諭。答曰,依啓。以上朝報
迎接都監啓曰,盤膳色郞廳崔文活,昨政遷轉外任,其代,以漢城府兼參軍李翀雲,差下察任,而今後則限勅使回還間,都監郞廳,切勿遷動事,分付該曹,何如?傳曰,允。
又啓曰,以勅使所送單子,傳曰,送于都監稟處事,命下矣。勅使所送賻物各色匹段,及銀甁爵香封等物,留置都監,以爲臨時行用之地,祭需銀子,移送于戶曹之意,敢啓。傳曰,知道。以上迎接都監謄錄
傳曰,引見。今玆歲首,禮宜延訪諸大臣,原任大臣,亦爲入侍。
政院啓曰,傳曰,今日引見時,時原任大臣,亦爲入侍事,命下矣。他大臣,自備局直爲請來,而完南府院君,方在未肅拜之中,命招乎?敢稟。傳曰,亦令一體自備局請來,可也。
又啓曰,兵曹參知兪棨,本司副提調差下,使之察任,何如?答曰,允。
兵曹啓曰,北兵使金是聲,旣有拿問之命,依近例令備邊司議薦,何如?傳曰,允。
□啓曰,禮曹啓辭,今此勅使回還之後,似當有謝恩之擧,令廟堂定奪何如?傳曰,允事,傳敎矣。旣有勅行,則例有謝恩之行,謝恩使,令該曹差出,何如?答曰,允。以上備局謄錄
司僕寺啓曰,大臣·備局堂上引見時,領中樞府事鄭□所啓,今年失稔,濟州尤甚,島中之民,雖有馬匹,無路轉賣,事極矜憐。臣方待罪太僕,知有珍島·海南等屯牧,應有上納之穀。以此送于本州,使之換買飢民所賣馬匹,則雖與白給有間,而其於救飢之道,似爲便好矣。上曰,依爲之,而馬匹之價,從優給之,可也。以上司僕寺謄錄
上在昌德宮。停常參·經筵。
夜一更至五更,月暈。
去夜,延陽府院君李□箚子。大槪,今日引對,病不得進參,惶恐待罪事。入啓。答曰,省箚具悉。卿其安心勿待罪。
下直,梁山郡守姜□奭,楊口縣監尹□,長水縣監權浣。
謝恩,慶尙右兵使洪舜民,兵曹正郞呂閔齊,校檢盧尙欽。開城府問安,承旨權大運出去。
刑曹判書蔡裕後上疏。大槪,冒萬死瀆陳危懇,亟乞先遞文衡之任事。入啓。答曰,省疏具悉卿懇。卿辭至此,當勉副焉。
遠接使書目,勅行,十五日黃州止宿事。
備邊司啓曰,兵曹參知兪棨,本司副提調差下,使之察任,何如?傳曰,允。
內官拿推現告,崔汝海。
工曹啓曰,本曹正郞張善瀓呈狀內,數年內累經大病,眞元已敗,因得內感外傷之症,彌留已久,力疾出肅,症勢添重,當此多事之時,決難察任,入啓處置云。本曹郞廳六員內,一員未差,正郞曺挺融,佐郞尹元擧,在外未上來,佐郞河□道,兼春秋入直,佐郞洪處□□,以分工曹,迎接都監進去。臣等開坐之時,都廳無一人來參者,各色事務,亦多久曠,正郞張善瀓改差,其代,以在京無故人,後日政差出,何如?傳曰,允。
傳曰,召對爲之。入侍,玉堂李萬雄·睦兼善,承旨安獻徵,注書孟胄瑞,兼春秋河重道。
舍人洪處尹,在外入來。
昨日榻前,禮曹判書洪命夏所啓,實注書準朔遷轉之意,臣曾已陳達矣。頃日連以假注書差出,頻數遞易,故記事之際,多有疏漏之弊。今後使實官察任,何如?傳曰,依爲之,而政院着意申飭,可也。
又所啓,外方儒生,皆屬於鄕校,而其中上京居齋之人,都事考講之時,未免呼不,故都事,意其規避,降定武學。此類,使都事更爲考講,俾無呼冤之弊,何如?上曰,居齋之事,若爲明白,則直爲入啓頉下,可也。
兵曹判書鄭致和所啓,全南道兵使金□,以故失馬事,降二資爲通訓,今當遞改矣。其代,以水使中可合人,擬望,何如?上曰,依爲之。
禁府都事鄭時亨,尹天賚拿來。
禁府,崔汝海拿囚,啓。
假注書卞榥改差,代柳俔。
大司憲宋浚吉上疏。大槪,臣之孱疾之甚,更無供劇之望,不得不冒死申懇,冀蒙恩遞事。入啓。
府啓,春官郞屬,淸選階梯,不可苟充也,明矣。佐郞南之望,爲人庸陋,皆稱不似,請命遞差。各道都事,以名官差送,其意有在,而如北路遐遠之方,尤不可不擇送,以爲彈壓之地。新除授咸鏡都事崔文洽,素無名稱,年且衰耗,請命遞差事。新昌,爲邑雖小,實是內浦之門戶,且値凶年,荒政爲急,尤不可不擇其人。新除授縣監沈光泗,曾爲守令,嗜酒廢事,皆有不治之聲,新昌縣監沈光泗,請命遞差。答曰,更加察處。以上朝報
備邊司啓曰,政院啓辭,勅使接見時說話,依前加減書入,而今此出來,專爲致祭,而又有發賣減除之事,措語之間,不無添入之語,請令廟堂,亦爲講定,以備睿覽,何如?係是前例,敢啓。傳曰,知道事,命下矣。政院磨鍊啓下之外,世子不得出迎之意,措辭言之,而勅使接見,若在於衙門文書旣傳之後,則京外發賣,一二等頭目減除等事,酬酌之際,亦當措辭稱謝,餘依政院啓辭,施行,何如?答曰,允。以上備局謄錄
上在昌德宮。停常參·經筵。
巳時午時,日暈。
全州營將洪汝漢,下直。
答大司憲宋浚吉疏曰,省疏具悉至懇。常時憲職之數易,猶以爲不可。況以卿之才學,有何不足之慮,而屢上疏章,必欲遞改而後已乎?此殊非予之所望於卿也。卿其安心勿辭,以副予意。
謝恩,靑岩察訪宋國輔,泰安郡守尹衡覺。
司僕寺官員,以提調意,啓曰,本寺之官,各有所掌,有難暫曠,而判官李命聃,以迎接都監郞廳,除本寺,主簿李觀夏,呈病不仕,期於必遞。事煩之地,不可等待其呈旬,李觀夏,令該曹改差,其代以在京無故人,卽爲差出,何如?傳曰,允。
遠接使書目,勅行,十六日鳳山止宿事。
參知兪棨上疏。大槪,敢冒萬死乞遞備邊司副提調之任,以重名器,以安微分事。入啓。答曰,省疏具悉。爾其勿辭察任。
司直沈光洙上疏。大槪,臣之舊疾,尙在危重,不得趨造於召對之日,惶恐俟罪,敢冒萬死,伏乞亟停召對入侍之命,以安微分事。入啓。
府啓,春官郞屬,淸選階梯,不可苟充也,明矣。佐郞南之望之庸陋不似,物議之所共言,何可置之?請命遞差。各道都事,以名官差送,其意有在,而北路遐遠之方,尤不可不擇遣,以爲彈壓之地。新除授咸鏡都事崔文洽,素無名稱,年且衰耗,終必見輕於列邑,且以覆審一事言之,實與他道不同,近觀鄭始大所爲,則如文洽衰敗之人,尤無可堪之理,物議皆言其不合,請命遞差。新昌,爲邑雖小,實是內浦之門戶,且値凶年,荒政方急,尤不可不擇其人。新除授縣監沈光泗,爲人顚錯,性且嗜酒,曾爲畿邑守令,沈酗不治之狀,傳說久矣。卽今湖民之死生,係於守令之賢否,光泗之必不堪其任,人所共知,有何察處之事乎?新昌縣監沈光泗,請命遞差。答曰,依啓。
答沈光洙疏曰,省疏具悉。須體予意,調理入侍,勿爲固辭。
遠接使書目,勅行,十七日瑞興止宿事。以上朝報
義禁府啓曰,今此勅行,入京後所館處,南別宮內外把守假都事五員,令該曹依例差出,何如?傳曰,允。
政院啓曰,前古阜郡守李商霖,曾有拿命,而因暗行御史書啓,吏曹粘目判付內,有勿爲拿推之命。元傳旨單子,當爲爻周還入之意,敢啓。傳曰,知道。禁府謄錄
上在昌德宮。停常參·經筵。
夜二更三更至五更,月暈左珥。
下直,安邊府使洪宗大,古阜郡守崔□海,慶尙都事李慶先,高山縣監李恒鎭。
謝恩,吉州牧使李尙逸,林川郡守李憕,護軍尹聖擧,五衛將李久源·尹挺之,典籍李時省。
藥房啓曰,伏未審數日來,聖候調攝,何如?臣等憂慮未弛,敢來問安。答曰,與前無異矣。
中殿,藥房問安。答曰,知道。
宣惠廳啓曰,本廳郞廳權儁,兼管江原·湖南兩道,事務比他尤劇,而頃日政,遷轉漢城府庶尹。本職,亦掌詞訟劇務,勢難兼察,相當閑官,換差,何如?傳曰,允。
禁府,前兵使尹天賚元情公事判付內,姑停刑推,議處。同府啓目,內官崔汝海原情云云,刑推。啓依允。又啓目,尹寀,刑問三十九次,不服,加刑。啓依允。
吏曹佐郞金壽興上疏。大槪,妄陳所懷,以備裁擇事。入啓。
司憲府照本,前西原縣監李□矣,以討捕使,旣主治賊之事,則罪囚之混□,刑房之□,宜無不知,而一從兵使之□査,不爲明白處置,亦甚可駭,罪決杖八十,徒二年,告身盡行追奪。啓依允。功減一等爲乎矣,倍數收贖。
全南道暗行御史李端相入來。
答金壽興疏曰,省疏具悉。疏辭,當令廟堂處之。
司憲府啓目,李□□,移義禁府決杖,何如?啓決杖安徐。
院啓,騎省,雖與選府不同,而亦一銓曹也,郞官不可不擇。佐郞朴靖,素無名稱,人器不適,除目一下,物議譁然,兵曹佐郞朴靖,請命遞差。蔭官筮仕之初,雖能謹愼自飭,亦慮有律己不嚴之患。義禁府都事鄭時亨,聽人私囑,發遣羅將,捉致江上居人于本府門外,拘縶威脅,無所不至,終至於賣徵其逃亡族屬之貢木。王府羅卒,豈爲私家徵貢而設?聞者莫不痛駭。義禁府都事鄭時亨,請命罷職。龍宮縣令金愼厚,曾爲參下馬官,頗有不治之誚,及授本邑,庸瑣尤甚,凡干所爲,一委下人之手。如此之人,不可仍置其任,以貽一邑之害,龍宮前縣令金愼厚,請命罷職。中部主簿李萬雄,性本愚劣,加以重得其臂病,□□署名之際,不成字樣,下吏唾點,指爲笑囮。決不可齒在衣冠之列,中部主簿李萬雄,請汰去。答曰,依啓。金愼厚事,更加察處。以上朝報
備邊司啓曰,中江開市,例在於二月十五日。依前商賈,豫爲整齊,多持物貨,及期入送,俾無埋沒之弊事,兩西監司及開城留守等處,知委擧行,何如?答曰,允。以上備局謄錄
上在昌德宮。停常參·經筵。
夜二更,艮方·巽方·坤方,有氣如火光。
大司憲宋浚吉,身病出仕。
下直,保寧縣監郭後昌,羅暖萬戶金柱厦,白翎僉使鄭尙古,□面萬戶沈繼贊。
謝恩,持平南九萬,柒谷府使吳世亨,部將崔翊聖·安時翊,典籍李時術,左通禮李後奭,南別殿參奉郭文溶。
遠接使書目,勅行,十八日平山止宿事。
護軍朴守緯,掃墳後入來。
兵曹啓曰,新除授正郞鄭承明,遠在慶尙道大丘地。當此多事之時,不可等待其上來,姑爲改遞,其代,以在京無故人,後政差出,何如?傳曰,允。
遠接使書目,勅行,十九日開城府止宿事。
副校理閔維重,修撰沈儒行,初度呈辭。還出給。
同知柳淰,平安監司遞來。
都承旨趙珩上疏。大槪,重患寒疾,症勢猝劇,便殿接見之前,差復決不可期,冒死陳懇,乞遞本職,以便公私事。入啓。答曰,省疏具悉卿懇。卿之所患,至此,今姑勉副焉。
院啓,龍宮縣監金愼厚,曾爲參下馬官,已有不謹之誚,殊甚藉藉,其不合臨民之任,審矣。及授本邑,庸瑣尤甚,凡干所爲,一委下吏,官事廢隳,民不堪命。臣等非不知此時迎送之弊,而如此之人,一日在官,貽一日之害,輕重懸殊,昨於席上,講之熟矣。容有更察之事乎?龍宮縣監金愼厚,請命罷職。答曰,依啓。
吏曹啓曰,承旨有闕,政事取稟。
前安邊府使柳慶昌上疏。大槪,亟收新授資級,以重名器,以安微分事。入啓。啓下該曹。
正言李□□在外入來,啓曰,司諫臣李□,卽臣同生兄也。法當相避,請命遞斥臣職。答曰,勿辭,退待物論。
傳曰,政事,明日爲之。以上朝報
迎接都監啓曰,勅使到慕華館,則都監郞廳,例以上命問安後,馳告政院,勅使到館所,則遣承旨問安,亦前規,竝此仰稟。傳曰,允。以上迎接謄錄
上在昌德宮。停常參·經筵。
謝恩,司諫李垕,典籍崔錫祐,舒川郡守洪錫武,栗峰察訪尹□夏,司饔主簿李震長。
下直,寧海府使朴日省。
司諫李□啓曰,正言李□,乃臣同生弟也。卽當出謝引嫌,而面癤惱痛,一時危苦,呈單露章,皆未得入啓,狼狽罔措,力疾肅拜,今始來避,難免逋慢之罪。請命遞斥臣職。答曰,勿辭,退待物論。
遠接使書目,勅行,二十日坡州止宿事。
院啓,竝引嫌而退。揆以法例,在下當遞,兄弟相避,自有應遞,病未卽出,勢所固然,別無可遞之失,請正言李□遞差,司諫李□出仕。答曰,依啓。
傳曰,全南道御史李端相,同知柳淰等,來待,召對後入侍。傳曰,召對爲之。
司諫李□就職。
召對入侍,吏曹判書宋時烈,玉堂李殷相·睦兼善,承旨李正英,注書孟胄瑞,兼春秋韓明遠·河□道。
開城府問安使權大運入來。
都承旨趙啓遠上疏。大槪,臣之衰病,比前益甚,出納重地,不合更叨,亟遞新授職名,以便公私事。入啓。答曰,省疏具悉。卿其安心,勿辭察職。以上朝報
迎接都監啓曰,卽接儐臣文移,則勅使明日入京時,初吹未明,二吹平明,三吹辰末,依此待候,而勅行率來罪人斗葉,明日勅使,親率直入館所云。所當以刑曹郞廳逢授,而或不無致疑於囚治,令都監軍色郞廳,姑爲逢授,觀勢處置,何如?傳曰,依啓。旣不得親臨郊外,則必多埋沒之患,東西班百官,務令多數出去,使不至生怒,可也。以上迎接都監謄錄
有政。吏批,以李克泰爲工曹正郞,以李光迪爲咸鏡都事,以朴堅爲龍宮縣監,以魚尙儁爲工曹正郞,以李昌胤爲新昌縣監,以趙啓遠爲承旨,以李時術爲校理,以洪重普爲戶曹參判,以閔光熽爲兵曹正郞,以朴承健爲正言,以李袤爲潭陽府使,以曺漢英爲兵曹參議,以李堥爲兵曹佐郞,以崔錫祐爲禮曹佐郞,以權世經爲禁府都事,以鄭好禮爲中部主簿。
上在昌德宮。停常參·經筵。
刑曹判書蔡裕後,大提學減下肅拜。
謝恩,掌樂僉正權儁,訓鍊僉正李彦珪,禮曹佐郞崔錫祐,司僕主簿趙徵奎,內資直長李惟澤,工曹正郞魚尙儁·李克泰,兵曹正郞閔光熽,佐郞李堥,都承旨趙啓遠,孝陵參奉沈之溟。
江華留守書目,上疏上送事。啓。答曰,省疏具悉至懇。已諭予意於前後之批矣。卿其安心,勿爲控辭,從速察職。
京畿監司書目,驪州呈,以禮曹參判趙壽益,上疏上送事。啓。答曰,省疏具悉。摠管之任,當勉副焉。卿其更俟母病少間,上來。
遠接使金南重,京畿監司崔惠吉入來。
昨日召對時,吏曹判書宋時烈所啓,水車之制,有便於救旱,故自上軫念民事,曾已頒制於外方矣。今幾十年,百姓尙不知其制之如何,此無非守令慢不擧行之致也。今後更加申飭,以爲着實見效之地,何如?上曰,予亦欲言之矣。卽今農事迫頭,各別嚴飭諸道,依樣制造,廣布民間,使之得以蒙利,可也。
又所啓,頃日引見時,因大臣所啓,有淸白吏及戰亡人子孫恤典擧行之事矣。戰亡人子孫,則兵曹當爲抄出,淸白吏子孫,臣曹所當抄啓,而□可據文書,必須實錄相考,然後可以□知矣。上曰,實錄考出未易,以耳目所逮者,先爲抄出,以施惠恤之典,可也。
又所啓,前文川郡守洪聖龜,有加資之命矣。因臺論,旣爲改正,而臣意則其於激勸之道,似爲虧欠矣。上曰,然。柳慶昌,與此人聲績最著,故特爲加資,以示激勸之意,臺臣所論,不欲允從,則都憲疏中,有所云,故不無未安之意,從許矣。若減於論賞,則準職,可乎?宋時烈曰,愛惜官爵,自是當然之道,而似不可終無論賞之事矣。
左承旨李正英曰,洪聖龜事,未爲停當,令該曹稟處,何如?上曰,依爲之。
判敦寧閔馨男上疏。大槪,今此南別殿祭果不謹事,有該吏囚禁之命,伏罪待罪事。答曰,省疏具悉卿懇。卿其安心勿待罪。
觀象監,今月二十二日夜五更,土星犯亢第二星,啓。以上朝報
迎接都監啓曰,今日迎勅時,以道路修治,黃土舖排等事,多不整齊,欲爲申飭,招致漢城府郞廳,則終無形影,殊甚可駭。當該郞廳,先罷後推,色吏,令攸司囚禁治罪,何如?傳曰,允。
又啓曰,勅使,卽刻直入館所之意,敢啓。傳曰,知道。
又啓曰,勅使已入館所,各色郞廳,自今日爲始,依例入省記之意,敢啓。傳曰,知道。
又啓曰,使差備譯官,請行見官禮,則明日致祭大君家後,行禮宜當云,且曰祭罷後,直詣闕下,仍行便殿接見之禮云。敢啓。傳曰,知道。
又啓曰,卽者勅使,招致軍色郞廳後,罪人斗葉,卽爲出給曰,此人不可驅迫重處,須接置于館門近處溫堗家舍,善爲救護云云。故依其言姑令刑曹郞廳逢授,使之拘留於外閭家,朝夕所喫,依例令禮賓寺饋給之意,敢啓。傳曰,知道。
又啓曰,勅使入館所,謂差備譯官曰,祭文旣已奉安於館中,而百官何不行禮耶?譯官等,卽應之曰,館中,非行禮之所,明日致祭時,百官齊會行禮事,旣已磨鍊云,則勅使曰,此言是矣。但未知前後四拜,一如迎勅時例乎?出問于都監,豫爲講定宜當云。蓋其意,朝家視祭文,或有間於勅書,故有此云云。此事不必强爭,故以一依迎勅例前後四拜之意,答之,則果以爲然,依此擧行事,分付禮曹,何如?傳曰,允。
又啓曰,大君致祭吉時,以巳時推擇,故勅使,明日初吹未明,二吹平明,三吹卯正,出令矣。敢啓。傳曰,知道。
又啓曰,大通官,使差備譯官傳言曰,副使自中路,重有所患,至今未差,藥醫則願得如朴頵者,鍼醫則欲得金尙誠,相議云。敢啓。傳曰,竝招送。
又啓曰,卽刻金尙誠,來到館所,看審副使所患,則所食之物,不爲順下,輒作嘔吐。當灸膻中·中腕兩穴,而今已日暮,先用生薑茶,明日致祭後,從穴艾灸云,卽爲出送之意,敢啓。傳曰,知道。
又啓曰,勅使,明日大君家致祭後,直詣闕下,仍行接見之意,已爲停當。臨時當遣官請來之擧,令政院隨時擧行,何如?傳曰,祭罷後,回還之路,當令詣闕,政院,以此知悉,請來官,送于大君家。
禮曹啓曰,明日勅使,大君家致祭時,百官行禮一如迎勅例,行前後四拜之禮,迎接都監旣已停當啓下,依此擧行事,分付通禮院之意,敢啓。傳曰,知道。
傳曰,明日接見罷出回還之後,都監措辭言曰,勿爲設宴事,曾有分付,而今則致祭之事,旣已完了,似無拘碍,請行下馬宴事言之,以觀其答,似當,言于都監。
中使徐後恒啓曰,福寧君,再昨重得傷寒,明日不得出入事。傳曰,病勢如此,則決不可出待,只令福昌君出待,豫言此由於都監,臨時以爲方便之地,福寧君發表後,亦爲參祭。以上迎接都監謄錄
上在昌德宮。停常參·經筵。
謝恩,全南兵使李枝馨,漢城庶尹閔汝鎭,判官李庭芳,都摠經歷李后光,新昌縣監李昌胤。
吏曹啓曰,會寧府使金體乾,以前任慶尙右兵使時,故失馬事,今降通政。會寧,乃是嘉善窠坐,金體乾改差,何如?傳曰,迎送有弊,今姑勿遞。
接見後,大臣·政院·玉堂·藥房問安。答曰,知道。以迎接都監啓辭,漢城參軍權勩,先罷後推事,捧承傳。
觀象監,夜一更,艮方·東方·巽方,有氣如火光,赤氣一道,橫在其上,長各五六尺許,廣皆尺餘,良久乃滅,啓。以上朝報
迎接都監啓曰,卽刻朴頵,來到館所,副使所患,看審,則別無痛處,而食飮,滯於胸膈,趁未消下,當灸中腕百餘狀,兼服山査茶之意,言之,午後,與金尙誠更來云,仍爲出來之意,敢啓。傳曰,知道。
又啓曰,勅使,卽刻致祭事,詣大君家之意,敢啓。傳曰,知道。
政院啓曰,請來官,豫送之意,敢啓。傳曰,知道。請來官到彼,待行祭畢後,彼欲發來之際,卽爲請來事,分付以送。因傳敎,請來官,則以待令郞廳先到祭所,祭畢卽時,勅使前,告知後,馳告政院。
政院啓曰,勅使,自祭所回來,遲速難定,接見時,嚴時刻,何以爲之?且在前入侍時,都承旨及禮房承旨入侍,今則臣兼禮房矣。臣及何承旨入侍乎?在前大臣,有入侍之時矣,今則何以爲之乎?侍衛將士,殿上狹窄,何以爲之乎?譯官則某某入侍乎?彼人家丁等,多數上殿,則似爲狹窄,亦何以爲之乎?敢稟。傳曰,勿爲嚴時刻,隨時爲之,承旨則都承旨及右承旨入侍,大臣則今番無緊故事,勿爲入侍,侍衛將士,依前勿爲入侍,譯官趙東立入侍,彼人家丁,則任他爲之。
啓曰,勅使致祭禮畢之後,卽詣闕下之意,敢啓。傳曰,知道。
啓曰,卽刻勅使還館之意,敢啓。傳曰,知道。
啓曰,卽者臣等,率都監郞廳,先行見官禮之後,大臣以下百官,次第行禮,罷出之意,敢啓。傳曰,知道。
啓曰,見官禮罷出之後,勅使,使差備譯官傳言,令臣等進詣西宴廳,俄而勅使出來,西向而立,使臣等入來,相揖後,大通官傳言曰,勅使,將傳皇命,跪而聽之云。臣等依其言跪坐,則勅使傳言曰,蠢蠢無知之人,雖冒禁投入,旣爲出送之後,若據法論斷,則情甚矜惻,切勿科罪事,皇帝,丁寧下敎,實非偶然,故如是宣言于儐接宰臣云。臣等措辭答之,當以此意,啓達云,則勅使,招入斗葉於西宴廳前,使之解放出送,臣等卽令刑吏逢授,仍置於閭家以待矣。且勅使還入之後,大通官兩人,出坐於西廳,臣等亦爲對坐,則大通官金巨軍,以禮部咨文,傳于臣等曰,此乃皇帝爲朝鮮除弊,而詳在於咨文中云。臣等卽爲罷出,咨文則送于政院入啓,而自前有如此擧措,則大臣以下,例有稱謝於勅使之擧,敢啓。傳曰,知道。稱謝則依前規爲之。
啓曰,副勅使,欲聽伽倻琴,使差備譯官,送言于臣等,依其言入送之意,敢啓。傳曰,知道。
啓曰,卽者使差備譯官朴而巀等,一依昨日傳敎內辭旨,請行下馬宴,則兩勅使,會議于一房,傳言於臣等曰,大君家致祭,雖已經過,俺等旣以致祭出來,則宴享行禮,殊甚未安,不可受之。自上必欲行宴禮,以慰俺等,俺等感激之心,無異受宴云。何以爲之?敢啓。傳曰,知道。回還時上馬宴,又請,似當。
啓曰,以勅使下馬宴,請行不受草記,傳曰,回還時上馬宴,又請似當事,傳敎矣。今日下馬宴,措辭請行,則勅使雖固辭不受,而在我待客之道,似不當一番請行而止,明日更爲措辭懇請,以探其意之虛實後,回還時請行上馬宴,何如?傳曰,允。
又啓曰,朴頵·金尙誠等,入于館所,診察上·副使之病,則上使別無鍼藥之事,副使則食滯之症,故來二十五日,當爲施灸云矣。敢啓。傳曰,知道。
又啓曰,勅使差備軍中不緊者,則今日致祭過後,始爲放送之意,定奪於大通官,則房守軍永放三十八名,姑放四十七名,各樣順贊定甲等軍一百七十五名,亦爲放送之意,敢啓。傳曰,知道。以上迎接都監謄錄
上在昌德宮。停常參·經筵。
下直,旌善郡守曺致中,全州判官郭齊華。
謝恩,社稷令權碖,護軍具文治,北兵使任義伯,校理李時術。
中殿,藥房問安。答曰,知道。
藥房啓曰,春寒如臘,日氣嚴凝,而昨於便殿,勞動玉體,接應客使,伏未審夜來,聖候調攝,何如?臣等憂慮未弛,敢來問安。答曰,無事。
副校理閔維重呈辭。還給。
黃海監司書目,先遞臣職,以重事體事。啓。傳曰,勿辭察職事,回諭。
吏曹啓目粘連,全南道暗行御史書啓云云。龍安縣監金世泌段,莅任生疏,年分踏驗,吏輩用奸,用刑之際,亦有過重之處,而治縣漸久,頗解吏事,撫恤飢民,多稱勤幹。臨陂縣監鄭始昌段,或有疏脫之事,而實多慈祥之政,廉約自持,至誠恤民。靈光郡守洪鐩段,官家凡事,多未修擧,而別無雜役之侵擾,爲政詳明,意欲恤民是如爲白去乎。上項金世泌·鄭始昌·洪鐩等乙良,今姑置之,以責成效。茂長縣監宋奎濂,興德前縣監李在定段,皆已遞歸。茂長新縣監呂儆段,到任閱月,實績未著。興德新縣監金克和段,纔赴任所,毁譽未著是如爲白去乎。上項呂儆,金克和,姑無擧論之事。古阜郡守李商霖段,方在拿推中,姑待該府處置。益山郡守李文雄段,治當剛猛,淸簡自礪,政令之間,民或稱快,年分之時,侵民色吏,摘發重治,吏輩股栗,不敢擾害,其爲治績,誠爲可嘉,而性喜飮酒,仍而成病。礪山郡守金天錫段,治務寬平,政多慈詳,率眷甚小,自奉簡約,其爲居官,亦殊可觀,而雜物捧上之時,或委監色之手,民嫌其太欠剛斷是如爲白置。上項李文雄·金天錫,姑爲推考,以警其失。務安縣監李世翊段,事或顚倒,素未見重,被誣土豪,棄官上京,而政令剛明,境內便之,民惜其去,咸思還任是如爲白置。同李世翊任意棄官之罪,從重推考,促令還任。同土豪段,曾因本道監司狀啓,使之嚴査處置,而迄無査處啓聞之擧,殊涉不當,本道監司,亦爲推考,使之從速査處後,啓聞宜當。靈岩郡守崔文澳段,淸簡愛民,人或稱便,而久病廢坐,民不見面。咸平縣監李敏徵段,政欲詳明,反多疏迂,外倉收糴,委諸監色,致有弊端,敗船改造之時,徵米於家口及浦卒是如爲白置。上項崔文澳,李敏徵等,竝只罷黜宜當。長興縣監金興運段,濫用國穀,□□軍丁,凡干不法之狀,見捉於文書,納招於監色,極爲可駭。金堤郡守盧文漢段,爲政不明,用刑太濫,毋謂事之是非,惟以重杖爲務,自謂嚴猛制下,其實,怨及一境,大小官屬,無不累次被刑,人皆扶杖而行,擧懷渙散之心,不但濫數收糴,多杖飢民,或有致斃,其所濫捧官糴,杖斃飢民之罪,不可置而不問。上項金興運,盧文漢,令攸司稟處。長興縣良中,出往村家,多徵雜物之吏輩,救荒之物,收捧之時,例捧租斗之庫子,自贖收捧之際,夤緣作弊之都將,點閱軍士之日,太半受賂之監色,令本道監司,一一嚴査啓聞處置。萬頃縣令金汝亮段,累經殘邑,曲解妙理,凡治官事,一如其家,節用省弊,自奉甚簡,柴炭等物,推移自辦,又以作木,移補民役,遇災恤民,出於至誠,境內飢民之流散者,亦必往告而後去,豫慮春後賑救之難,竭力料理,其數最多,一道之內,治聲大振。沃溝縣監李晶段,性本安詳,治亦無害,不施威怒,人自趨令,重創客館,不煩民力,頃遭子喪,無路運柩,一鄕民人,買牛隻運柩,歸葬之後,還賣其牛,以補民役,尤以此稱譽,撫恤飢民,誠愛備至,救荒之物,多數料理,境內流民之出去者,至有涕辭於官門者是如爲白乎所。上項金汝亮·李晶等治行,實爲諸邑之最。錦城縣監沈之溟,老於治郡,手段甚熟,不接土豪,不擾村氓,□□凡事,亦無疏漏,公廳垣墻,竝皆一新,而民不知役,遭其妻喪,境內賻儀,一皆揮却,剖決剛明,訟者多歸,以其作木,補用民役。扶安縣監柳炅段,銳意恤民,政令明白,節用官儲,自奉簡約,欲賑飢民,多有料理之事,漁戶之役,亦多蠲減是如爲白乎。上項沈之溟·柳炅,亦殊可嘉是白置,金汝亮·李晶·沈之溟·柳炅四人,合有分輕重褒賞之典,而該曹不敢擅便,竝俟上裁爲白齊。邊將等段,令該曹覆啓處置,何如?啓依回啓施行爲乎矣。金汝亮等四人段,誠爲可嘉爲置,實合褒賞之典,相當賞典,前例相考□爲旀。古阜郡守李商霖段,監司狀啓,旣如彼,御史書啓,又如此,勿爲拿問。
修撰安後說上疏。大槪,陳情乞遞職名,往見病母事。入啓。答曰,給由。當日高城郡出去。
正言金□啓曰,伊日朝家別薦之擧,特出於籲俊求才之盛意,應是命者,孰不欲精白一心,稱意萬一,而人之聞見,或有不逮,則其所薦,亦安保其無不厭人意者哉?薦主,旣擧其所知,而臺諫,劾其不合者,乃若以各擧其職任而已。臣之論李,聞其居家居鄕,俱有不美之行,待侍養母,處昆弟之間,多有人言,至以不韙起訟,累次見敗,而其詐僞圖點之著於書尺,其時訟官,尙誦其措語。臣悶慮傳聞之或過,更加詳審,則皆有根據,實非尋常風聞之比,則豈可優之以末俗嘵嘵,而不爲論劾也哉?當初別薦命下之日,仍命兩司,卽爲糾正,則亦不必待其當官不職而後,論之也。臣只恐朝家莫重之擧,未免爲混雜之歸而已,夫豈有意於塞人之前路,而且其人可論,則臺閣事體,亦豈可計較其塞與不塞而不敢言乎?未仕之士,賢否未分,則固當試之,而疵累旣著,則在所當論,而薦主緘辭,句斷未試之士,遂塞前路云者,臣實未曉也。其所謂士林之相善者,未知指何人,而亦未知士林何所取於此人也。只爲力救此人,而不顧援引士林之爲辱,則爲士林者,不亦苦乎?至於閔煦之事,其時査覈之後,終未免罪罰,則亦不可謂之冤枉,而邑民之怨讟,至今未已,則豈合於別薦守令之目乎?如臣無狀,忝叨匪據,人微言輕,纔有所論,詆斥隨之,亦何可一刻仍冒,重辱言地乎?請命遞斥臣職。答曰,勿辭,退待物論。
大司諫李弘淵啓曰,瞽劣如臣,亦忝諫職,惟當引退,不敢冒當,秪緣客行,黽勉至此,而旣以言爲責,則隨事糾劾,卽臣分所當爲耳。前後彈駁,無非聽於輿論,頃日削薦之□,實出於朝家用人□苟之意,則是亦公共也已,曷嘗有他意於不識面無恩怨之人,而薦主等問備,何其費辭至此也?士之修於家者,操行爲大,而今此李,則其駭異之行,非理之事,不但鄕人共言之,當時按覈之官,至今唾罵,設或有管·葛之才,將焉用之?雖鄕黨自好者,猶當若將浼焉,不知名重士林之人,何取於斯而與之相善乎?至於閔煦之事,亦豈料至此也?其時之耳目不遠,一邑之公議難誣,而從而爲辭,不知其非,良可惜也。噫。辟惡親愛,孰無是病,而人之所見,本是不齊,則是非好惡,自當付之公議,□□所拂,怒色相加,爲薦人分疏稱引,反過其實,而至以不欲多辨,莫不駭歎等語,顯加侵詆,此十數年前所未有之習也。臣身縱可輕,獨不念朝廷體例耶?此臣之所深羞也,其何敢晏然仍冒乎?請命遞斥臣職。答曰,勿辭,退待物論。以上朝報
迎接都監啓曰,卽者又以下馬宴設行之意,令差備譯官措辭更請,則勅使,答以俺等出來,只爲致祭故,各處宴享之一切停罷,出於皇帝,自上再三懇請,雖出於款遇之至意,而俺等旣承帝命,不敢受之,而上敎至此,與受宴何異?此後宴享,切勿擧論云。使譯輩探知,則此言果是實狀云矣。自前不行宴禮,則自有別茶啖·別雌牛例給之規,今日爲始,別茶啖·別雌牛,排日以入之意,敢啓。傳曰,知道。
又啓曰,勅使,使差備譯官,傳言曰,日氣稍暖,則當登棚上,速爲結棚云。故依其擧行之意,敢啓。傳曰,知道。
又啓曰,卽者大臣,以百官來詣館所,以咨文中省弊事,令差備譯官,措辭致謝於勅使,則勅使,答以未謝於皇帝之前,俺等何敢受謝?當以此意,歸告於皇帝云。大臣以下,卽爲罷出之意,敢啓。傳曰,知道。
又啓曰,大通官金巨軍,使差備譯官朴而巀·卞忠一,傳言于臣等曰,今來上使,皇后至親,副使則旣參於禮部之望,必代於應巨大之任,不可不十分善待,而來時西路各站,接應諸具,多不如前,不無齟齬疏略之事,而俺多般周旋,雖不至於生怒,下去時各站接應,又如前疏略,則恐不無生梗之患,別爲申飭一路,凡事,盡心擧行,以示款待之意,在所不已。當此期會,得其歡心而去,則此後亦必爲本國盡力周旋,事事皆順,且於應巨大旣罷之後,俺等亦可以容力於其間,而今若失待,不滿而去,則皇帝雖軫念本國,日後之憂,難保其必無,幸以此意啓達後,申飭三道各站,宜當云。臣等,答以國家待勅使,旣有定式,中外物力,雖甚蕩竭,寧有慢忽之理乎?況今來勅使,旣傳喜報,又不受宴享,故自上申飭都監,以盡供饋,而今聞西路接待,多不如前云,極可驚駭。若以此事啓達,則西路官員,必多被罪之人,只以申飭之意,當爲啓達擧行矣。蓋觀其氣色,則其言未必出於中情,而亦不無要功之語矣,敢啓。傳曰,以此嚴飭西路,可也。且此不過希望之計也,臨時更稟處之。
刑曹啓曰,本曹郞廳,各有房掌,而六員內,佐郞林㙔·申碩蕃,在外未上來,佐郞李克泰,移拜工曹正郞,只有正郞三員,而權碖,又差迎接都監軍色郞廳。權碖之都監所掌,別無遞易間疏漏之弊,以他員改差,佐郞闕員,則後政,以在京無故之人,差出,何如?傳曰,允。以上迎接都監謄錄
備邊司啓曰,北兵使畢開市狀啓回啓中,淸人之淸字,以請字誤書入啓。臣等亦有不察之失,極爲惶恐。當該郞廳·色吏,自本司竝爲從重施罰,元啓目付標以入之意,敢啓。答曰,知道。備局謄錄
義禁府啓曰,傳旨罪人閔應協,時在延安配所,金鼎鉉,亦在陰竹配所,依例發遣書吏·羅將拿來,而還上冒受人李庭芳·朴宗岳·鄭東益,時方在京,故卽爲拿囚。許忔,時在交河,李枝敏,時在豐德,丁時術,時在稷山,竝發遣羅將拿來,而啓本中,卽行許徵非京其人,時居玄風,別無還上受去之事云,許憕稱名者,自稱江都還上前後十八石受食云,方爲待命,乃是憕與徵,音同誤書之致,許憕一體拿囚。李郁寬則遍問龍山一村,本無此人云,自本府現出無路,更令江華府懸保人處,査問現出所,其處拿來,何如?傳曰,允。禁府謄錄
上在昌德宮。停常參·經筵。
謝恩,司畜別提蔡以恒。
吏曹,謝恩使,領中樞府事鄭□,左議政元□·完南府院君李□,副使,南老星,書狀官,睦兼善。
獻納睦□啓曰,同僚,以薦主趙珩·李慶□等緘辭,昨已引避,今有處置事。臣與珩有一家之嫌,不敢可否於其間,勢難仍冒,請命遞斥臣職。答曰,勿辭,退待物論。
吏曹啓曰,守令有闕,政事取稟。傳曰,明日爲之。
政院啓曰,今日弘文館下番,無緣闕直,徑出□入之員,請竝推考。傳曰,允。
傳曰,前承旨崔蘊,舊時師傅,聞訃之日,予甚驚悼。令本道葬需及造墓軍題給事,下諭,又令該曹,依二品官例,特爲賜祭,以表予意。
傳曰,昨日漢城府所啓,家舍付火人等,令該曹,恤典各別從優擧行。
吏曹啓目粘連,柳慶昌上疏云云。柳慶昌,與文川郡守洪聖龜,同被加資恩典,而洪聖龜因臺論改正,故不安於心,有此陳疏爲白在果,柳慶昌段,頃者大臣,別爲抄啓,請以陞擢,旋因本道監司褒啓治行優異乙仍于,別有陞秩之命,事體自與聖龜不同爲白置,似不當以此爲嫌,伏惟上裁。啓依回啓施行。
院啓,竝引嫌而退。毁譽難的,徑先論劾,費辭增鬧,未免過當,旣與薦主,爲一家人,嫌不處置,勢所固然,請正言金□,大司諫李□竝命遞差,獻納睦□出仕。新除授正言朴□,時在忠洪道德山地,請斯速乘馹上來事下諭。答曰,依啓。
獻納睦□就職。
禁府,罪人李在定拿囚,啓。
觀象監,夜一更,艮方·巽方,有氣如火光,啓。以上朝報
迎接都監啓曰,以刑曹啓辭,都監郞廳權碖,改差事,允下矣。權碖,以軍色郞廳,接應諸事,擔當擧行,決不可遞易。況且刑曹郞官一人,自前軍色郞廳差下,旣有規例,權碖勿遞,使之仍察,何如?傳曰,允。
又啓曰,今日別茶啖,依例排入之意,敢啓。傳曰,知道。
又啓曰,副使卽者招入金尙誠施灸之意,敢啓。傳曰,知道。
都承旨啓曰,各處宴享停罷,則餞慰使,似無差出之擧,而凡事亦難一切斷定,若或臨時差出,事必窘急,餞慰使差送與否,令都監更爲探知,稟處,何如?且中路問安承旨,則當爲差出,故望單子書入,而弘濟院,則似當依上來時例,承旨進去,別爲問慰,竝爲仰稟。傳曰,依啓。餞慰使,勿爲差送。以上迎接都監謄錄
備邊司啓曰,謝恩使之行,未久當爲發送。謝恩文書及禮部回啓,令承文院豫爲撰出,何如?答曰,允。
又啓曰,以本司,吏曹佐郞金壽興上疏粘目判付內,文·蔭不次,一依武臣例事,更議諸大臣處之事,傳敎矣。問議于諸大臣,則領敦寧府事李景奭議,甄收茂異,振拔淹滯,使各稱職,固選擧之所當務,而倖門夤緣,遷除頻數,亦所當戒。所以古之人,責效於經年之久,而不以開拔奇之津,爲貴者,意有在焉。今此文·蔭不次事,備局回啓,似乎得之矣,抑臣嘗有所目覩而踵行者,未知可合於令否也。臣爲銓郞時,故新豐府院君張維爲判書,與參判·參議·正佐郞相議,文武蔭多官之合於諸曹郞及外內高下之任者,使各聞見,會坐時錄諸一紙而安印,臨政以備注擬,用盡則又如之,臣忝爲銓判,亦依此行之,似有補於甄敍,庶不至於苟簡。此特一時之事,非敢以爲必可行於今日,只以舊令尹之政,仰達於下詢之時,伏惟上裁。領中樞府事鄭太和議,文·蔭調遷之規,自與武臣有異,恐不可竝用不次之例,廟堂覆啓之意,誠爲得宜,無容別議,伏惟上裁。延陽府院君李時白·完南府院君李厚源,病不收議。諸大臣之意如此,伏惟上裁。答曰,病不收議大臣處,亦爲收議以啓。以上備局謄錄
義禁府啓曰,江華還上冒受罪人中李郁寬,終不得現出,更爲査問江華之意,昨已啓達矣。卽者李翊拳稱名者,自現本府曰,江華留守狀啓中,所謂李郁寬懸保受出還上者,非李郁寬,而余身之所受出的實,必是郁寬與翊拳,音相似誤書之致,故聞有拿命,自現就囚云,卽爲拿囚,江華府更不査問之意,敢啓。傳曰,允。
又啓曰,本府月令醫員尹浻言手本,囚人李在定,素患胸腹痛,疝症一時俱發,症勢危重,不省人事云,待差捧招之意,敢啓。傳曰,姑爲放送。以上禁府謄錄
上在昌德宮。停常參·經筵。
有政。
下直,南原府使金益勳,瑞山郡守尹檄,蔚山府使金雲長,乫坡地僉使韓之逸,西北萬戶金說。
謝恩,典牲奉事李處恒。
全南監司書目,廢同福,還爲復設事,令廟堂定奪事。以上朝報
迎接都監啓曰,今日別茶啖,依例排入,別雌牛,亦爲入給之意,敢啓。傳曰,知道。
又啓曰,副勅使,招入金尙誠,今又施灸之意,敢啓。傳曰,知道。
又啓曰,臣等,使差備譯官,言于大通官曰,自前正朝聖節,自上率百官,行望闕禮於闕庭,勅使在官時,則只率都監官員,行禮於館中。今二十九日,卽聖節也。依例行禮之意,使之停當於勅使,則答以俺等所着冠帶,不爲持來,勢難行禮云。敢啓。傳曰,知道。
又啓曰,都監郞廳,限勅使回還間,勿爲遷動事,纔已入啓捧承傳矣。今日政,都監郞廳李東老遷轉外任,所掌緊務,不可代以他手,平安都事李東老,還授本職,仍察都監郞廳之任,何如?傳曰,允。
吏曹啓曰,新除授平安都事李東老,因迎接都監啓辭,還授本職事允下矣。從前都監之官,雖遷外任,例於都監完畢之後,肅謝赴任矣。今此西幕之任,與其守令有異,別無緊急之事,而完畢亦不曠日,平安都事李東老,依前例勿爲改差,以竢竣事後,使之赴任,何如?傳曰,允。
啓曰,都監郞廳李東老,今日政,遷轉平安都事,而所掌緊務,故依承傳勿爲遷轉,使之仍察事,入啓蒙允矣。卽見吏曹草記,則從前都監之官,雖遷外任,例於都監完畢之後,肅謝赴任云者,恐未免誤引前例也。試官·祭官之外,以遷轉外任之人,仍察該務,豈有是理?況都事之任,必須署經後,乃爲出仕,而無論署經與否,仍帶郞廳之任,出入館中,殊甚苟艱。且東老,旣非曾經侍從之人,則許多文官中,豈無可合之人?臣等又以此啓達,非不知其煩瀆,而李東老所掌,最是緊切,且有措備禮單贈給之事,非但不可代以他手,揆諸事體,亦甚未妥。郞廳李東老,依前啓下平安都事改差後,仍察都監郞廳之任,何如?傳曰,姑令仍察,過勅使後稟處。以上迎接謄錄
義禁府啓曰,以忠洪道暗行御史書啓,刑曹粘目,海美前縣監朴振翰,舒川前縣監鄭勔,移義禁府處置事,啓下矣。朴振翰·鄭勔等拿囚之意,敢啓。傳曰,允。禁府謄錄
有政。吏批,以睦來善爲修撰,以全命龍爲靈岩郡守,以朴靖爲刑曹佐郞,以金汝亮爲金堤郡守,以金士珍爲漢城參軍,以安縝爲正言,以李應蓍爲大司諫,以李晶爲公州牧使,以鄭晳爲直講,以李奎明爲中部參奉,以河呈道爲沃溝縣監,以閔維重爲獻納,以金萬基爲司書,以閔點爲司藝,以崔尙崙爲典籍,以禹敬錫爲萬頃縣令,以李東老爲平安都事,以申弘望爲豐基郡守,以趙任道爲工曹佐郞,以南之望爲典籍,以安獻民爲典籍,以李時橝爲監察,以李觀徵爲咸平縣監。
上在昌德宮。停常參·經筵。
藥房都提調左議政臣元斗杓,副提調行都承旨臣趙啓遠啓曰,春寒猶峭,伏未審數日來,聖候調攝,何如?臣等憂慮未弛,敢來問安。答曰,乍觸風寒,輒有感冒之候,尙今未已矣。
再啓曰,臣等卽伏承乍觸風寒,輒有感冒之候,尙今不已矣之敎,不勝憂慮之至。觸寒感冒之候,一如前日,榻前下敎於臣斗杓處,而更無別症耶?頃者進御加減補中益氣湯,停止已久,今當進藥,而詳知目今症候可以議藥,敢此仰稟。答曰,前日下敎之外,別無他症,而近又感冒,纔已解表,而汗氣仍以不止矣。
中宮殿問安。答曰,知道。
三啓曰,卽伏承下醫官之敎及啓辭之批,與柳後聖·李耆善·趙徵奎·成後龍及諸御醫等商議,皆以爲進玉屛風散五貼,以治表虛自汗,兼進虎潛丸,以治足部痿緩之氣,宜當云。玉屛風散三貼,爲先劑入,虎潛丸,亦爲劑入,何如?答曰,依啓。以上藥房謄錄
迎接都監啓曰,卽者大通官等,要與臣等相見,臣等詣西宴廳見之,則大通官金巨軍等,謂臣等曰,今番咨內事意,如何?臣等,答以勅使員役,竝減數,京外貿易,一切停罷云,則巨軍等曰,京外發賣,果爲停罷,而西北年例開市,則須知勿罷之意。且曰,俺等出來時,衙門分付內,近年以來,歲幣方物,漸不如初,至於物色甚渝,衙門看品之際,每稱不好,自上非不盡心發飭,而不爲體行,致有此患,今後不可不各別精備以送,而皇帝軫念本國,除此巨弊,尤當惕念擇捧,且勅使出來時,禮單贈給之物,亦不精備,未免點擇,彼此俱傷事體,今後隨所給,勿爲點擇受來云,此乃衙門申飭之言,使俺等傳告於都監儐接之臣云。臣等措辭以答後,罷出,則通官等,又爲送言曰,都監堂上某某人姓名書給,則某官員處,傳告之由,當爲歸告衙門云矣。敢啓。答曰,知道。
又啓曰,今日別茶啖,依例排入之意,敢啓。傳曰,知道。
又啓曰,今日副使,招入金尙誠,又爲施灸之意,敢啓。傳曰,知道。
又啓曰,卽者次通官車成哲,送言于臣等曰,鄭順信稱名人,願爲得見云。以若非兄弟至親,勢難招入外人之意,言之,則更爲懇請曰,此人,前入北京時,馬匹等物,約價持來,尙無黑白,今欲招問曲折,願見之請,出於不得已云。鄭順信,依其言招入之意,敢啓。答曰,知道。
又啓曰,卽者大通官,以勅使之意,送言于臣等曰,都給禮單,明日若爲出給,則二十九日當爲發行云矣。敢啓。傳曰,明日都監,依例請留。以上迎接都監謄錄
備邊司啓曰,以本司文·蔭不次擢用,議大臣草記,答曰,病不收議大臣處,亦爲收議以啓事,傳敎矣。更爲收議,則延陽府院君李時白以爲,蔭官不次擢用,與武弁有異,隨其才績,次次遷擢,若如今日之爲,則可矣,不必別錄於不次之選,然後有加補益。臣之賤見,不出於此,伏候睿裁。完南府院君李厚源以爲,臣病近劇,精神尤不能收拾,不知所以爲獻,而諸大臣所議之外,有何別見?伏惟上裁。大臣之議如此,伏惟上裁。答曰,依啓。
又啓曰,萬頃縣令金汝亮,沃溝縣監李晶,俱以御史褒啓,昨日政,金汝亮則陞授金堤郡守,李晶則陞授公州牧使。當此料理救荒,賑饑方急之日,遞改善治守令,付之生手,已極失宜,而此兩邑,乃是尤甚失稔處也。迎送重役,尤不可專責於飢民,金汝亮·李晶等,姑爲仍存,以重荒政,何如?答曰,依啓。以上備邊司謄錄
上在昌德宮。停常參·經筵。
召對爲之。
自辰時至申時,日暈。
夜一更,有霧氣。
五更,乾方·艮方·巽方·南方,有氣如火光。
迎接都監啓曰,今日別茶啖,依例排入,別雌牛,亦爲入給之意,敢啓。傳曰,知道。
又啓曰,今日副勅使,又爲施灸之意,敢啓。傳曰,知道。
又啓曰,卽令差備譯官,依例請留,則旣已竣事,不可久留,欲於明日發還云矣,敢啓。傳曰,知道。承旨,依例進去請留。
政院啓曰,小臣承命詣館所請留,則答云,俺等出來旣久,且已竢事,實無可留之事,而又遣近臣,不勝感激,明日當留,而再明發行云矣。敢啓。傳曰,知道。大臣進去,依例請留。
都監郞廳,以領議政意,啓曰,臣等詣館所,令差備譯官措辭請留,則勅使答曰,自上遣近侍請留,故旣許留一日矣,今者又遣大臣,請留繾綣,不勝感激,加留二日,初三日發行云矣。敢啓。傳曰,知道。
都監啓曰,領議政來詣館所,使差備譯官,又爲請留,則勅使,答以自上委遣近侍請留,故俺等欲留一日矣。大臣今又繼至,如是懇請,不勝感激,加留二日,初三日當爲發程云矣。敢啓。傳曰,知道。
中使請留,加留一日。
又啓曰,臣等昨日旣聞通官輩傳說之言,今番贈給禮單,不可不精擇,故再三嚴飭于應辦色,禮單雜物,十分精備,臣等眼前取來看品,則別無未盡之物,及其入給之後,白綿紙中若干不厚之紙相雜,故通官輩抽出兩卷紙,稱以薄劣,至於傳告勅使,送言致責曰,禮單中不精之物,如是混入,昨日衙門分付傳言之意,果安在哉?當以此受去,歸告衙門云,顯有恐嚇之言。臣等答以今此禮單,比前擇備,親自看品以入之,以一二卷不好之故,未免生事,此不過下吏不謹之致,色吏則卽爲重治,而自上盡誠接待之意,不能體行,雖此欠缺,難免罪責。使譯官朴而等,再三往復開諭,則巨軍,乃以此意,傳言於勅使,以爲儐接之官,如是不安云,俺當快解,其中不精之物,使之還出改入云。依其言卽爲改擇,而觀其氣色,今番禮單雜物,比前精備,別無差減之事,而以此執言,至於恐嚇,其爲喜怒操縱,皆出於巨軍之所爲,其意不難知矣。敢啓。傳曰,知道。以上迎接都監謄錄
義禁府啓曰,以司僕寺啓辭,刑曹粘目,前監牧官柳涵,移義禁府處置事,啓下矣。卽爲拿囚之意,敢啓。傳曰,允。禁府謄錄
上在昌德宮。停常參·經筵。
迎接都監啓曰,今日別茶啖,依例排入之意,敢啓。傳曰,知道。
又啓曰,副使,今日又令金尙誠施灸之意,敢啓。傳曰,知道。
又啓曰,勅行入京後,逐日所供生猪,該署極擇進排,他房則無弊卽捧,而上使廚房淸廚子,一切點退不捧,徵索人情,進排下人,無數亂打,不勝支當,連日呼訴,莫知其作梗根因矣。卽今詳細探知,則其房定送飯監羅允生,與各色掌朴永男同惡,互相潛囑淸廚子,誣飾告訐,如是作弊,多索賂物之狀,旣已現露,情狀極可痛駭。彼人所爲,雖難糾檢,而我國之人,挾勢作挐,侵害殘司,至於此極,如此之人,若不隨現痛治,則無以懲他,其弊難防,令攸司囚禁嚴刑,依法重處,何如?傳曰,允。
又啓曰,館所西邊別工作近處閭家,初更出火,延爇草屋六七家,纔得撲滅,而都監公廨各處,僅免其災,勅使驚起,皆登棚上,觀其失火形止矣。敢啓。傳曰,知道。以上迎接都監謄錄郞廳元啓英校正。郞廳柳億基書。
上在昌德宮。停常參·經筵。
自辰時至午時,日暈。
下直,栗峯察訪尹鼎殷。
謝恩,大司諫李□,正言安□,惠山僉使崔時鳴,漢城參軍金士珍,刑曹佐郞申碩蕃,舟城縣監鄭道會,戶曹參判洪重普。
全南監司書目,錦城縣監沈之溟,罷黜事。又書目,泰仁縣監尹以益,罷黜事。
慈殿·中殿·東宮,藥房問安。答曰,知道。
藥房啓曰,節屆仲春,伏未審數日來,聖候調攝何如,而惡寒感冒之候,猶夫前耶?自汗之候,服藥之後,收效,亦何如?臣等憂慮未弛,敢來問安。答曰,尙未差愈,故症候言于醫官矣。
藥房再啓曰,卽伏聞下醫官之敎,虛汗煩熱之候,尙未止減,臣等不勝憂慮之至。仍與諸御醫商議,通議于柳後聖,則加減凉膈散,加天門冬二錢,連進五六服,姑先止汗瀉熱云。此藥三貼,先爲劑入,何如?答曰,依啓。以上朝報
迎接都監啓曰,卽刻勅使,初四日發程,牌文出送,故卽令傳送前路之意,敢啓。傳曰,知道。
又啓曰,今日別茶啖,依例排入,別雌牛亦爲入給之意,敢啓。傳曰,知道。
又啓曰,副使,今日又令金尙誠施灸之意,敢啓。傳曰,知道。
又啓曰,大通官金巨軍,密言于差備譯官朴而等曰,自前勅使出來之時,例有別贈之擧,今番亦有此事否?朴而等答曰,雖未之詳知,而臨行,似必有此擧矣。巨軍曰,前則此等事,都監必問議于俺輩,今則不問,此未可知也。前日,別贈銀器之外,有銀子矣。仍謂朴而·方孝敏等曰,今番勅使,專爲致祭以來,此乃皇帝格外恩典,且傳省弊之報,勅使出來時,皇帝以爲,今番此行,本國必爲之比前各別優待云,而適値自上未寧,世子避疫,俱不得出接,勢雖固然,而彼此不無執言之端。勅使,若以本國別樣優待之意,歸告皇帝,則好矣,不然,不無隱憂。俺之此言,皆爲本國地也,須以此通于都監云。其意可知,別贈中所減各二百金,仍存贈給,何如?傳曰,允。以上迎接都監謄錄
上在昌德宮。停常參·經筵。
申時酉時,日暈。
左副承旨李正英啓曰,今正月二十一日,全南道暗行御史李端相引見時,擧行條件,卽卽分付,而其中全南道各司及內需司·尙衣院奴婢身貢及軍保米,姑以都會官所在推刷奴婢貢米,推移上送事,皆以本道監司,亟請蒙允之意,書出,而今聞李端相之言,內需司·尙衣院,則乃端相所啓云。自上已有特敎永減之命,則已是擧行之事,啓請之人,今不必追分彼此,而莫重榻前啓辭,注書誤記,臣亦不察,惶恐之至。擧行條件中錯誤處,付標以入之意,敢啓。
禁府照本,會寧前府使閔震□矣,還上收捧之際,各種物件代捧事,似難容恕,罪決杖七十,徒一年半,盡奪告身,私罪。啓依允。又照本,內官崔汝海矣,尙方工匠,以煙竹趁不造給之故,重被捶撻,遂至自縊而死,罪決杖一百,盡奪告身,私罪。啓功減一等。同府,□□平山府徒一年半定配,啓。
掌令許穆,在外入來。
刑曹,賊人海先·金伊男等,堂古介處絞,啓。
吏曹啓曰,守令有闕,政事取稟。傳曰,明日爲之。
府啓,臣等之論趙徵奎,非不備悉,而日者伏承聖批,如此之事,自舊亦有,似不必深論爲敎,臣等竊惑焉。夫醫官之除職,舊雖有之,已非□□之事,況愚□不職如徵奎者,近來實無其比,當初該曹之請汰,固出於一時之公議,殿下之卽允,實快人情,□□用內旨,更授前職,有若復前日之□者,事體之有傷,群情之未安,爲如何哉?其人雖微□□雖小,而所關則大,此臣等之所以必欲得請而後已者也。請勿留難,亟罷趙徵奎特授司僕主簿之命。答曰,依啓。以上朝報
備邊司郞廳,以領·左相意啓曰,今此禮部咨文中,各項省弊之事,臣等與諸宰百官,旣已致謝於館所,而都市之民,不可無致謝之擧,再明勅使發還之時,令都民聚會郊外,擁路稱謝,且於從前發賣,如開城府·黃州·平壤·安州等處,亦令一體爲之之意,分付,何如?答曰,允。以上備局謄錄
迎接都監啓曰,勅使回還時,亦不行餞慰宴禮,弘濟院站,大臣以下,皆不進參,待客之道,殊涉埋沒。取考謄錄,則或有若遣中使之時,且中路亦當有別遣問安之擧,敢此仰稟。傳曰,允。
又啓曰,今日別茶啖,依例排入之意,敢啓。傳曰,知道。
又啓曰,今來咨文中,省弊一事,百官旣已親謝於館中,而發賣停罷,係是市民之受惠。勅使出去時,市民齊會郊外,以示其感謝之意,在所不已,以此分付,何如?傳曰,允。
又啓曰,勅使,出示回還時路程記,今初四日發行,第十七日到義州,以此排日矣。敢啓。傳曰,知道。
又啓曰,今番勅行,不設宴享,御帖奉還政院之意,敢啓。傳曰,知道。
又啓曰,勅使回還時,中路問安使,曾已啓稟,而假承旨閔晉亮差下。臣於其時,進往藥房,卽令本院書吏,依例分付都監矣。今日都監啓請中,中路問安等事,臣等慮其都監,欲於平壤之外,又爲加送之意也,伻問於都監,則答以不於中路問安,承旨已爲差出,促爲煩稟,而若於松都,又爲問慰,則似好,而不敢續續煩啓云。臣推覈本院書吏,則忘不分付都監矣。書吏各別重治,而不能檢察之失,臣亦難免,不勝惶恐。仍念以都監,回還時,不行餞慰,待客之道,殊涉埋沒爲慮,則平壤之外,或於松京,差遣宰臣,別爲問慰,無妨乎?敢稟。傳曰,允。以上迎接都監謄錄
上在昌德宮。停常參·經筵。
有政。
下直,濬源殿參奉鄭時元,成歡察訪朴有文,舒川萬戶朴逸立。
謝恩,刑曹佐郞朴靖。
中殿,藥房問安。答曰,知道。
藥房啓曰,伏未審數日來,聖候調攝,何如?加減凉膈散進御之後,惡寒自汗煩熱等候,別無差減之效耶?臣等憂慮未弛,敢來問安。答曰,服藥之後,頗有其效,比初減歇矣。
慶尙監司書目,東萊府使閔鼎重病勢非輕,令廟堂稟處事。
吏曹啓目,吏曹正郞鄭萬和,病滿三十日,改差,何如?啓依允。
戶曹判書鄭維城箚子。大槪,自數日前,左邊肩臂不仁,全不收拾,病勢危篤,決無供職之望,客使支送,末由隨參。陳情懇乞,本職及兼帶諸任,亟許遞免,以延垂死之命事。入啓。
傳曰,綾川府院君祿□三年仍給,墓幕,令本道□□造給事,分付。
中路問安使閔震亮出去。
答戶曹判書箚曰,省箚具悉。卿其安心勿辭,調理察職。仍傳曰,遣內醫看病。
政院啓曰,年例守令邊將薦單子,京外竝三百二十七張捧入,而其中不書臣字者,四張,挾書臣字及違格,三張,殊無詳察之意,請竝推考,此外應薦不薦人員,令該曹稟處,何如?傳曰,允。
兵曹判書鄭致和上疏。大槪,病勢猝劇,不得趨造於引見諸臣之後,伏地惶恐,仍乞鐫遞職名事。入啓。
備邊司啓目粘連,慶尙監司狀啓云云。觀此狀啓,則東萊府使閔鼎重,不耐水土,病勢添劇,如有一分自力之路,則必不敢辭病至此云。鼎重,以侍從之臣,擢授本職,今纔半年餘。自初至今,所患若復如此,則亦甚可慮,閔鼎重罷黜,其代,從速差出以送何如?啓依允。
吏曹啓曰,東萊府使有闕,依近例,令備邊司議薦,何如?傳曰,允。
答兵曹判書疏曰,卿其安心勿辭,調理察職。仍傳曰,遣內醫看病。
開城府問安使柳慶昌,伴送使金南重,京畿監司崔惠吉出去。
修撰洪處尹,牌招不進。以上朝報
傳曰,大臣·備局堂上,引見。
禮曹啓曰,今此弔祭勅使回還後,謝恩禮物,當爲磨鍊,而今來咨文中,亦有爲民除弊之事。似當有兩起謝恩禮物,而臣曹不敢擅便,令廟堂議處,何如?傳曰,允。
政院啓曰,以備邊司,全南監司狀粘,傳曰,此回啓辭意,與狀啓之意,似爲不同,承旨察啓事,命下矣。監司則欲於一年定式八十四石之外,加給三十六石,閠年則加十石,凡百需用,皆自其中取用,以爲裕其食,除民弊之計,則似非減剋料米之意,而備局則以需用雜物,仍前輸給,不可減剋,致令埋沒,以失常時待將之道,則辭意之不同,果如下敎矣。敢啓。傳曰,雖然而大臣之意如此,其公事還入。
大臣·備局堂上引見時,領議政沈之源所啓,外方飢饉之慘,近古所無,而自冬至春,全無雨雪,川井皆竭,今年農事,亦甚可慮矣。上曰,非但此也,連見兩南監司狀啓,則飢民皆賣食農牛,耕作甚難云。予意則諸處牧場,多有牛隻,分給民間,使之耕作,似爲便好矣。領議政沈之源曰,聖敎極爲允當矣。左議政元斗杓曰,若給此牛,使民推食,則亦或救飢,而牧場之牛,不合於耕作之用矣。沈曰,問于外方,若有願得之人,則分給似當矣。上曰,給牛事,卿等出而商議爲之,可也。
又所啓,卽見禮曹啓辭,則今番勅行咨文中,多有除弊之事,謝恩禮物,當以兩起磨鍊云。謝恩表文,亦爲撰出之意,分付該曹,何如?上曰,依爲之。上曰,兪棨,旣差備局之任,意非偶然,此後大小公事,使之專管,可也。左議政元曰,本司有司堂上李應蓍,以臺諫,不得察任,李應蓍姑遞有司,以副提調兪棨代察其任,專管本司大小文書,而兪棨本職,拘於入直,移授他職,何如?上曰,依爲之。以上備局謄錄
迎接都監啓曰,今日別茶啖,依例排入,別雌牛,亦爲入給之意,敢啓。傳曰,知道。
又啓曰,卽者巨軍,送言曰,上·副使,欲得牛黃各二三部云,以近來牛黃稀貴之意,措辭言之,則巨軍答以事勢雖如此,勅使必欲得去,減數覓給,在所不已云。依其言覓給之意,分付該曹,何如?傳曰,允。
又啓曰,勅使,明日發行,軍令,初吹平明,二吹日出,三吹辰末矣。敢啓。傳曰,知道。以上迎接都監謄錄
有政。吏批,以姜頊爲刑曹佐郞,以睦來善爲文學,鄭百順爲金堤郡守,柳志立爲公州牧使,宋國龜爲泰仁縣監,鄭采和爲漢城判官,洪處尹爲修撰,李端相爲應敎,鄭萬和爲校理。
吏批啓曰,東萊府使有闕,依近例令備局議薦,何如?傳曰,允。
傳曰,東萊府使加薦。
東萊府使,李萬雄。備局謄錄
上在昌德宮。停常參·經筵。
未時,日暈。
下直,丹城縣監鄭道應,舒川郡守洪錫武。
東宮誕日,政院·玉堂·二品以上·六曹·大司諫問安。答曰,知道。
大殿·中殿·嬪宮,政院·玉堂問安。答曰,知道。
司憲府照本,副修撰睦來善矣,無緣闕直,罪杖八十,收贖,奪告身三等,私罪。啓。功減一等。
都承旨趙啓遠,弘濟院出去。
吏曹啓曰,昌林副守世智,以年滿八十,加資,依近例封君事,命下矣。世智方在罷職中,不得下批之意,敢啓。傳曰,敍用。
都承旨啓曰,榻前承敎,申飭賑救,各別勸農之意,今方有旨構草,而臣昏昧,不及稟下諭於某某道矣。賑救之事,當諭於三南,而勸農之事,亦只諭於三南乎?諸道竝爲下諭乎?敢稟。傳曰,允。勸農事,諸道皆爲之。
昨日榻前,領府事沈所啓,外方飢饉之慘,近古所無,而自冬至春,全無雨雪,川井皆渴,今年農事,亦甚可慮矣。上曰,非但此也,連見兩南監司狀啓,則飢民皆賣食農牛,耕作甚難云,予意則諸處牧場,多有牛隻,分給民間,使之耕作,似爲便好矣。領議政沈曰,聖敎極爲允當矣。左議政元曰,若給此牛,使民推食,則亦或救飢,而牧場之牛,不合於耕作之用矣。領相曰,問于外方,若有願得之人,則分給似當矣。疊書上曰,給牛事,卿等出而商議爲之,可也。又所啓,湖南尤甚被災,萬頃·沃溝兩邑守令等,因御史褒啓,陞授他邑,而此時迎送,爲民巨弊,故備局,以此陳啓仍任,而憲府,亦爲啓請蒙允矣。今後以時任守令,勿爲移授他邑事,捧承傳,何如?上曰,限秋成,勿爲遷動事,言于該曹。上曰,兪棨,旣差備局之任,意非偶然,此後凡大小公事,使之專管,可也。左議政元曰,本司有司堂上李應蓍,以臺諫,不得察任,李應蓍姑遞有司,以副提調兪棨,代察其任,專管本司大小文書,而兪棨本職,拘於入直,移授他職,何如?疊書上曰,依爲之。
刑曹判書蔡裕後所啓,本曹罪人玉蟾獄事,似有可疑之端,而已受累次嚴刑,不可不詳審處之矣。上曰,卿等退而議啓。
又所啓,罪人莫同,以雇立軍士,其罪不至於死,而累被重刑,合有可恕之道矣。上曰,姑停刑推,他罪人,速爲取服,可也。又所啓,李曾,憲府,以勿入於啓覆中,稟旨處置,陳啓蒙允,而法典內殺獄罪人,例爲啓覆。臣曹攸司也,似難擧行矣。上曰,此何等罪惡,而已爲結案之後,使之偃息於今年乎?尙述,一體不待時處決,可也。
又所啓,全南道求禮地,鄭垕獄事,今已累年,未得端緖矣。今見監司徐必遠狀啓,則推覈之際,杖下致斃者,多至十一人,而只餘兒子一人云。此又杖斃,則其獄事,終無憑問之地,姑停刑推,更爲査覈之意,行關于本道監司處,何如?上曰,依爲之。
副校理睦來善上疏。入啓。答曰,省疏具悉。爾其勿辭,調理察職。
都承旨趙啓遠入來。
副修撰洪處尹上疏。大槪,昨於承召詣闕之際,胸腹痛猝劇,終不得祗肅新命,退伏私室,叫呼作痛,萬無供職之望,乞削臣本職及兼帶,仍治逋慢之罪事。入啓。
政院啓曰,卽者兼司書趙龜錫,陳疏來呈,而觀其疏辭,以家間痘患,尙未止息,經月曠直,今又僚員,皆有病故,更無推移之勢,乞遞春坊兼任爲言。趙龜錫,曾以此屢次呈疏,而其時則本院官員,不至甚小,可以推移入直,故不捧其疏矣。卽今本院官員,皆有病故,無推移之人,似當有變通之擧,故元疏不敢捧入矣。敢啓。傳曰,遞差。
禮曹判書洪命夏初度呈辭。入啓。給由。
政院啓曰,大提學,客使過後,卽爲差出事,命下矣。依前例大臣及政府東西壁·六卿·判尹·前大提學,明日命招圈點乎?敢稟。傳曰,允。
又啓曰,兼司書趙龜錫,纔已痘患陳疏,啓稟蒙遞矣。卽者弼善李慶徽,又以孫兒痘患,陳疏來呈,續續煩稟,極爲未安,而李慶徽,旣有拘忌,不敢入直,則亦當有變通之擧,而不敢捧入之意,敢啓。傳曰,遞差。以上朝報
迎接都監啓曰,勅使,卽刻館所離發之意,敢啓。傳曰,知道。
又啓曰,勅使,到迎恩門外,見百官齊會,卽下轎行禮而行,市民擁路稱謝,則勅使,頗有喜色。臣等率都監郞廳,依例祗送于沙峴底,大通官金巨軍等,下馬來謝曰,今番則國家款待勅使,故勅使深以爲喜云矣。敢啓。傳曰,知道。
政院啓曰,都承旨趙啓遠,弘濟院進去時,勅使問上候如何,大通官又言,承旨啓達此言,則今日或明曉,必有中使或近侍更來之擧云。日勢已暮,何以爲之?敢稟。傳曰,明朝遣內官,可也。以上迎接謄錄
義禁府啓曰,月令醫員全悌望手本內,罪人李德仁,自今初一日,猝得頭痛,熱勢極盛,多飮冷水,觀其症勢,慮是染疾云。敢啓。傳曰,姑令保放。
又啓曰,以全南道暗行御史書啓,刑曹粘目,長興縣監金興運,金堤郡守盧文漢等,移義禁府處置事,允下矣。金興運則爲先拿囚,盧文漢方在任所,未及上來,發遣羅將拿來之意,敢啓。傳曰,知道。以上禁府謄錄
上在昌德宮。停常參·經筵。
自昧爽至辰時,有霧氣。夜三更四更,艮方·東方,有氣如火光。
去夜,政院啓曰,明日大臣·政府東西壁·六曹判書·判尹·前大提學命招,大提學圈點事,已爲命下,而戶曹判書鄭維城,兵曹判書□□□,曾已疏陳,禮曹判書□□□,呈辭受由,判尹□澥,工曹判書李時昉,皆差社稷大祭,明日入淸齋,前大提學蔡裕後,又差釋奠祭,明早受香。事故如此,勢難圈點,大臣以下,明日勿爲命招,待無故日,更稟擧行,何如?傳曰,允。
答修撰洪處尹疏曰,省疏具悉爾懇。爾其勿辭,調理察職。
謝恩,兵曹參議曺漢英,五衛將李守綱,春仁縣監宋國□,禮曹參議李尙眞。
刑曹啓目粘連,判下云云。益山郡守李文雄,才令本道推考,前長興縣監金興運,金堤郡守盧文漢,俱係朝官,移義禁府處置,長興縣作弊監色,才令本道嚴査啓聞之意,行移,何如?啓依允。
又照目,前松禾縣監金宗沇·崔時卨·許懿等矣,□餉各穀虛錄,其情可惡,罪各杖一百,徒三年,告身盡行追奪,何如?啓依允。
禁府,金興運拿囚,啓。以上朝報
備邊司啓曰,全南監司徐必遠,營將料米饌物定式狀啓回啓時,一年加給米三十六石,饌物鋪陳紙筆墨等物,使之貿用一款,未能詳察,措語差誤,致勤聖敎,不勝惶恐之至。原啓目,改付標以入之意,敢啓。答曰,知道。饌物等事,則依回啓施行,未爲不可,而糧米定給之數,不足於應食人馬之數,故有此難便之意,而何不擧論耶?人馬數減定之請,亦非必欲減去,而專爲糧米不足之故也,何不察處耶?更詳處之。以上備局謄錄
上在昌德宮。停常參·經筵。
下直,泰安郡守尹衡覺,和順縣監金克亨。
謝恩,刑曹佐郞姜頊,歸厚別提林賚。
中殿·東宮,藥房問安。答曰,知道。
藥房啓曰,伏未審數日來,聖候調攝,何如?臣等憂慮未弛,敢來問安。且前後劑入湯劑六貼,以日計之,當盡於今日,詳知目今症候,或停或加進,惡寒自汗煩熱等候,或幾盡差愈耶?竝此仰稟。答曰,症候比初幾盡差愈,而惡寒等症,尙未快除,故言于醫官矣。
忠洪監司書目,公州呈,以進善李惟泰,辭職上疏上送事。又書目,重被尹天賚之構誣,且有閔迫情勢,懇乞鐫削職名,以便公私事,上疏上送事。
全南監司書目,順天前縣監金□,旣被私罪之典,道臣理難獨免,惶恐待罪事。
咸鏡監司書目,臣身病彌留,冒死乞遞事。
江華留守書目,病重辭職事。
藥房啓曰,卽伏承答問安之批,加減凉膈散,或停或加進當否,與李耆善·趙徵奎·成後龍等商議,又爲通問于柳後聖,則皆以爲此藥前加入天門冬,各減半,更加麥門冬·天花粉·麻黃炒各一錢,加進三貼,以治餘症宜當云。依此劑入,何如?答曰,依啓。
三啓曰,臣等伏承世子下講院之令,則左目內,貲努肉攀及白晴,赤暈頗盛,卽與李耆善·趙徵奎·成後龍等商議,又問于柳後聖,則皆以爲肝臟積熱所致,氷熱散,連用十餘貼,又荊芥穗·當歸尾·赤芍藥·黃連·陳皮各三錢,煎水薰洗,宜當云。此兩藥各五貼,爲先劑入,何如?答曰,依啓。
傳曰,史官一員待命,騎馬三匹立之,社稷祭所內摘奸。以上朝報
備邊司啓曰,以本司全南監司狀啓粘目,改付標草記,答曰,饌物等事,依回啓施行,未爲不可,而糧米定給之數,不足於應食人馬之數,故有此難便之意,而何不擧論耶?人馬數減定之請,亦非必欲減去,而專爲糧米不足之故也,何不察處耶?更詳處之事,傳敎矣。頃年事目磨鍊時,營將一員,率奴四名,戰馬二匹,卜馬一匹,軍官二員,所騎馬各一匹,奴子各一名,定式啓下,而湖西則一年所給米太,竝五十五石矣,甚爲不足,故上年湖南大同磨鍊時,臣斗杓與前領議政鄭太和相議,營將一員,一朔料米,十二斗,奴子四名,一朔每名料米六斗,戰馬二匹,一朔每匹太九斗代,米四斗五升,粥米六斗,卜馬一匹,一朔太六斗代,米三斗,軍官二員,一朔每員料米,九斗,奴子二名,一朔每名料米,六斗,所騎馬二匹,一朔每匹,太六斗代,米三斗,粥米三斗等定式,而以此計之,則十二朔料米,粥米六十九石九斗,太代米十四石六斗,合數米八十四石矣。徐必遠狀啓,所謂一年糧米馬粥,叩算則米六十六石零,太二十八石零云,將此比較於當初磨鍊,則糧米·粥米及太代米,減漏之數,至於四石,而反謂之不足,非但未知其由,今此加給之意,不專在於裕其食道,而爲除各邑輪送物種之弊。且軍官兩人中,一人輪回帶率,除出料米太,欲添於凡百需用之價,亦涉細瑣,故回啓時不能一一論破,以致再勤聖敎,不勝惶恐之至。啓目中三處加付標以入之意,敢啓。答曰,如是詳察回啓,誠爲噲然,而本道之未能釋然,謂以不足,無乃該廳未盡分付而然耶?詳細明白指揮,俾無京外相左之弊。且其在朝廷之道,凡事,務從均一,豈有待兩湖營將,有所不同之理乎?如此凶歲,雖不得加數,秋成以後,則湖西營將所食之物,依湖南例畫及,俾無不均之歎,可也。以上備局謄錄
上在昌德宮。停常參·經筵。
下直,新昌縣監李昌胤。
謝恩,弼善黃儁耉,公州牧使柳志立,長興縣監朴之墉,右通禮李元圭。
副司果元相,原州地病親,呈辭入啓,給由出去。
都承旨趙啓遠,兵曹參判申益憲,戶曹判書鄭維城初度呈辭。入啓。給由。
禮曹判書洪命夏再度呈辭。加給由。
咸鏡監司辭狀,傳曰,使之調理察職事,回諭。
答進善李惟泰疏曰,省疏具悉爾懇。前後除拜之意,實非偶然,爾其勿辭,從速上來。
答忠洪監司疏曰,省疏具悉卿懇。不必相較,卿其勿辭察職。
諮議李翔辭職上疏。入啓。答曰,省疏具悉爾懇。該曹之除拜是職,實非偶然也。爾其勿爲控辭,從速察職。
以江華留守辭狀,傳曰,如其可遞,則初不允從乎?所關之事甚重,勿爲控辭,從速察職事,回諭。
禮曹參議李尙眞辭職上疏。入啓。答曰,省疏具悉爾懇。旣已上來,則爾其勿辭察職。
司直沈光洙上疏。大槪,敢冒萬死更請危懇,乞寢召對入侍之命,以安愚分事。入啓。答曰,省疏具悉至懇。已諭予意於前後疏批矣。安意勿辭。
伴送使書目,勅行,初六日開城府止宿事。
政院啓曰,修撰睦來善,以身病呈疏,觀其疏辭,則有女息痘患,兼文學乞遞之語。近日三司之官,以病呈辭呈疏者,擧皆退却,而前者春坊兼官二員,俱以此啓遞。睦來善元疏,雖不敢捧入,而亦當有處置之擧,敢啓。傳曰,殊甚紛紜,姑置之。
又啓曰,湖南賑飢之事,一日爲急。金堤郡守李文柱,靈岩郡守全命龍,泰仁縣監宋明龜,令該曹催促,數日內發送,何如?傳曰,允。以上朝報
以常平廳,全南監司狀啓粘目,傳曰,莫重賑救之事,何往而今始回啓耶?其不爲留心民事之失,極爲駭愕。堂上等竝從重推考,今後賑救公事,則必於卽日內回啓事,分付。以上備局謄錄
上在昌德宮。停常參·經筵。
大臣及備局堂上,引見爲之。
謝恩,副校理鄭萬和,沔川郡守黃德柔。
注書孟胄瑞,溫陽地親病,呈辭。入啓。給由出去。
藥房啓曰,伏未審數日來,聖候調攝,何如?臣等憂慮未弛,敢來問安。且日昨劑入湯劑,當盡於今日,詳知目今症候,或停或加進。惡寒自汗等候,猶未盡減耶?竝此仰稟。答曰,二日內有何歇效乎?姑爲停藥以觀之,似當。
觀象監,今月初七日辰時,白雲一道如氣,起自坤方天際,直指巽方天際,長竟天,廣尺許,良久乃滅,啓。
以常平廳,全南監司狀啓粘目,傳曰,莫重賑救事,何往而今始回啓耶?其不爲留心民事之失,極爲駭愕。堂上等竝從重推考,今後賑救公事,則必於卽日內回啓事,分付。疊書
刑曹啓曰,本曹務劇之地,正郞權倫,兼春秋入直,佐郞申碩蕃,肅謝之後,卽爲下去,今已累日,必無容易上來之理。申碩蕃,今姑改差,後日政,以在京無故人差出,何如?傳曰,允。
吏曹啓曰,書狀官睦兼善差出之後,以弘文館入直徑出之故,奪告身矣。其代,本曹所當卽爲差出,而第兼善徑出之事,雖在書狀擬望之前,若因此改差,則不無後弊,且書狀之任,與他官有異,似或有變通之擧,何以爲之?敢稟。傳曰,然則敍用差送。
中殿·東宮,藥房問安。答曰,知道。
都承旨趙啓遠,兵曹參判申翊憲,再度呈辭。加給由。
吏曹啓曰,頃因迎接都監草記,平安都事李東老,過勅行後,拿處事命下矣。都監旣已竣事,本曹所當催促發送,而當初拿處之敎,乃是都監啓辭之批,則臣曹不敢擅便,何以爲之?敢稟。傳曰,仍令發送。
刑曹啓目,金宗沇等,係朝官,移義禁府,決杖定配,何如?啓依允。
禁府,金宗沇楊口縣,崔時卨長湍府,許懿坡州牧,徒三年定配,啓。
戶曹判書鄭維城再度呈辭。加給由。
開城府問安使柳慶昌入來。
刑曹啓曰,罪人命孫,陵遲處絞事,以本曹啓,曾有單子命下矣。卽者司憲府,招本曹下吏言,雖單子已下,必待引見罷後施行云。臺諫之意如此,何以爲之?敢稟。傳曰,知道。
注書孟胄瑞,代假注書李夏。
刑曹啓曰,以本曹草記,傳曰,捕盜廳承服罪人,直爲處斷之時,自前多有之矣。雖不再鞫,捧結案後,爲之乎?結案,亦不捧之,直爲處斷乎?已往之事,相考以啓事傳敎矣。取考本曹所在文書,則順治十四年四月卄四日,啓目判下賊人永立,捕盜廳承服後,到本曹遲晩捧招時,推不着名,本曹以嚴刑得情之意,啓覆,而有直爲□□,故其時直爲處斷矣。敢啓。傳曰,如此凶悍之賊,則與雜犯死罪不同,故自前如是處置矣。依此例命孫等,一竝趁卽處斷。榻前,大司憲宋浚吉所啓,尙述,雖承服於捕盜廳,而變辭於刑曹,嚴鞫得情,然後行法,獄體當然,徑先行刑,恐違法例。設有前例,恐是謬規,後弊亦不可不慮,請尙述,依該曹啓辭,嚴刑取服後,與命孫一時行刑。上曰,如外方賊人,旣已承服,則便卽梟示,不待更鞫。尙述事,旣無可疑,何必更鞫。
又所啓,臣伏見京畿監司崔惠吉狀啓,安城校奴輩,設神祀於聖廟近處,校儒輩,亦行之云。其無識莫甚,誠可寒心。其郡守,旣不能先事禁止,事出後又不能趁報監司,有所處置,難免其責,安城郡守金□錫,請罷職。上曰,依啓。
又所啓,備局大臣引見之時,三司長官,例爲入侍,舊例,長官有故,則次官入侍,而今則只玉堂,有次官入侍之規,兩司則闕之,殊甚不當。請自今兩司長官有故,則令次官入侍。上曰,依啓。
又所啓,臺諫,爲人主耳目,所當頻數引接,各陳所懷,而舊例,只朝講有臺臣入侍之規。祖宗朝,朝講甚頻,故臺官得以輪次頻侍矣,今則朝講甚罕,臺臣遂無引接之時,誠可歎也。武臣堂上,亦有規外入侍之擧,則臺官何獨不然?請自今晝·夕講,竝令輪次入侍。上曰,不必例入於晝夕講,如引見召對之時,持啓辭入侍,似可矣。
又所啓,近來私門盛而公室弊,有不可歷擧而枚數者。如各場各里私藥契,欺賣圖利者,其數甚多,而惠民署典醫監典賣之規,遂廢焉。仍致藥價翔甚,其弊不貲,請各衙門藥房外,私藥契,一倂禁斷。上曰,依啓。
大司憲宋浚吉所啓,臣於今日早朝,同僚會坐府衙,下吏來言,尙述等,將行刑,當罷衙。臣與同僚共議,此大獄也。不可不十分詳備以處之。尙述者,雖已服招於捕盜廳,而俄又變辭於刑曹,則刑曹之累請嚴鞫得情,然後行法,獄體固然,不待更鞫,直加處斷,謂有前例,必是謬規,後弊又不可不慮,卽以此意,相議陳啓,而因備局引見,召牌忽降,掇府坐而將入侍,則榻前之啓,例也。臣卽招該吏謂言,尙述更鞫與否,將啓請於榻前,此意知悉。其行刑單子之初旣小滯,實緣臣言。其間形勢,雖似不遑周旋,而見事迷暗,亶出於臣。今聞有刑曹堂上難免其責之敎,臣不勝瞿然之至。刑官,以此之故,旣被譴責,則況臣之罪,實居其首,請命鐫削臣職,以懲其誤事之罪。答曰,卿其安心勿辭,退待物論。
刑曹判書蔡裕後,參判柳赫然啓曰,罪人命孫·尙述等處絞單子,旣已啓下之後,則所當卽爲處斷,而憲府,招本曹下吏言,雖單子已下,待引見罷後施行云故,臣等不得不稟啓矣,臣等伏聞留其單子,似爲不可,刑曹堂上,難免其責之敎。昏矇不察之失,臣等實所難免,不勝惶恐待罪。傳曰,知道。勿待罪。以上朝報
傳曰,大臣·備局堂上,引見。
備邊司啓曰,以本司,黃海監司狀啓粘目,傳曰,管餉屯田,宮家農所,道內所在,竝革罷之意耶?何如是不爲明白耶?問啓事傳敎矣。黃海監司元萬石,以康翎縣監崔濟所報,備陳康翎縣難支之狀,今此回啓中,管餉屯田,宮家農所,竝請革罷者,乃指康翎縣所在者,而臣等措語不明,致勤聖敎,惶恐敢啓。答曰,知道。本道狀啓中,所謂郡主房,未知何處耶?問于內司後處之。
又啓曰,卽接伴送使金南重狀啓,則巨軍所謂以兵使差定護送大將之言,無據莫甚,爲儐臣者,所當令譯輩十分開諭,期於動聽,而乃以啓聞定奪,爲答,殊甚不當。更加反覆開諭,俾不知生梗之意,分付,何如?答曰,允。以上備局謄錄
義禁府啓曰,以全南道暗行御史書啓,刑曹粘目,黃原監牧官柳志和,移義禁府處置事,允下矣。柳志和,時在全南道萬頃地云。依前例發遣羅將,拿來,何如?傳曰,允。
引見時,吏曹判書宋時烈所啓,前留守閔應協,前旣編配,今又被囚,而近日禁府堂上不齊,久未開坐,聞其身病甚重云,事甚矜憐矣。上曰,閔應協事,予已知之。非以爲深罪,欲防後弊之意也。供招則卽當處決,禁府堂上闕員,後政差出,使之速爲開坐,捧招以入。仍傳曰,政事,明日爲之。以上禁府謄錄
上在昌德宮。停常參·經筵。
巳午時,日暈。
伊川縣監睦林奇,差使員上來。
下直,惠山僉使金是鳴。
謝恩,平安都事李東老,金堤郡守李文柱,護軍李弘淵。
大司諫李□再度呈辭。加給由。
都承旨趙啓遠三度呈辭。加給由。
掌令許穆啓曰,罪人尙述,旣承服於捕盜廳後,變辭於刑曹,則刑殺大獄,獄體甚重,刑曹所當嚴鞫取服,然後行刑,獄體如此,而又臺啓論執,則行刑單子,小滯入啓,亦體例之所當然,聖意以刑曹堂上,難免其責,爲敎,大司憲宋浚吉,以此引嫌而退。臣見所見如此,旣同此議,獨不可晏然,請命遞斥臣職。答曰,勿辭,退待物論。
兵曹參判申翊憲三度呈辭。遞差。
應敎李端相初度呈辭。入啓。給由。
司書金萬基辭職上疏。入啓。答曰,省疏具悉。不足相較,爾其勿辭察職。
左承旨安獻徵上疏。大槪,家有可疑之疾,不敢出入於近密之地,乞遞職名,以便公私事。呈政院。
備忘記,澂·潚等放還輦下,出入禁中,已有年久,而尙無爵名,每以白衣進見,予甚愍焉。其令該曹,復其官爵,以示予視之欲貴之意也。
政院啓曰,卽者左承旨安獻徵,陳疏來呈,觀其疏辭,則家有奴僕四人,數日之前,相繼臥痛,而意謂寒疾,不以爲疑,卽今病勢極重,症甚可疑,雖已出送於門外,近密之地,決難出入云。其疏則不敢捧入,而似當有變通之擧矣。敢啓。傳曰,遞差。
傳曰,召對爲之。入侍,吏曹判書宋時烈,司直沈光洙,玉堂李時術·鄭萬和,承旨權□,假注書李夏,兼春秋韓明遠·權碖。
榻前所啓,兩西管餉屯田,旣是民間巨弊,而監官別將輩,憑藉官家,中間作弊之狀,罔有紀極。不可無變通之擧,此類盡爲革罷,使各其地方官,句管擧行事,兩司監司處,分付,何如?上曰,依爲之。
大司憲宋浚吉所啓,太學,乃多士肄業之地,而書冊甚爲殘缺,其中小學,元無一件。古昔帝王,雖外方書院,亦有書籍頒賜之時。況太學書籍,雖難一一備給,至如小學,或以內莊,或以他件,頒賜,何如?上曰,言于該曹,使之備給。此後頒賜冊進上時,政院,以一件例送太學爲當。
又所啓,先正臣李珥,校正小學諸家註說,用雙行小字,以便觀覽。此本甚好,而卽今板本,無所在之處,若令印出而頒布,則爲好矣。上曰,言于該曹。
宋時烈所啓,臨政乏人之歎,近日尤甚。考見官案,則可用之人,多以曾任守令時,掌隷院奴婢,未得現出事,見阻於解由越等。其中久遠難推之奴婢,合有別樣變通之擧,此意分付該院,何如?上曰,令該院明査處之。
又所啓,前留守閔應協,前旣編配,今又被囚,而近日禁府堂上不齊,久未開坐,聞其身病甚重云,事甚矜憐矣。上曰,閔應協事,予已知之。非以爲深罪,欲防後弊之意也。供招則卽當處決,禁府堂上闕員,後政差出,使之速爲開坐,捧招以入。仍傳曰,政事,明日爲之。
又所啓,前掌令呂閔齊,當初雖以擅離任所,被罪,而原其情理,實有可恕之道。歲月已久,可用之人,不可一向廢棄,分揀調用,何如?上曰,罰已行矣。敍用可也。
吏曹啓曰,政院啓辭,年例守令,應薦不薦員,令該曹察處事,命下矣。應薦不薦人別單書入,竝請推考,且依前冬□□時傳敎薦擧單子謄出,移送兩司,使之駁正其不公者,何如?傳曰,允。以上朝報
今二月初八日,大臣·備局堂上引見時,領議政沈之源所啓,兩西管餉屯田,旣是民間巨弊,而監官別將輩,憑藉公家,中間作弊之狀,罔有紀極。不可無變通之擧,此類盡爲革罷,使各其地方官,句管擧行事,兩西監司處分付,何如?上曰,依爲之。
吏曹判書宋時烈所啓,兪棨,有閑官換差之命,而兪棨在兵曹時,多有料理之事,遞易似爲不當,雖備局之坐,晝仕進參,何如?上曰,然則姑勿遞改,而兵曹無晝仕之規,備局開坐之日,則他堂上,可以推移替直矣。上曰,前東萊府使閔鼎重勿罷,移拜他職,以爲就閑調病之地。以上備局謄錄
有政。吏批,以李萬雄爲東萊府使,林巑爲司評,李騫爲監察,以蘇東道爲黃海監司,吳挺一爲兵曹參判,崔浣爲禮曹佐郞,柳賀爲濬源殿參奉,李晩榮爲輔德,李尙彦爲刑曹佐郞,李善基爲司僕主簿,崔徽之爲工曹佐郞,金汝鈺爲禁府都事,李尙眞爲承旨,許灌爲奉常主簿,金虎翼爲參禮察訪,閔應亨爲工曹參判,南熀爲濟用奉事,李端相爲弼善,南之望爲監察,韓夢參爲童蒙敎官,鄭萬和爲吏曹正郞,洪柱世爲司藝,閔維重爲司書,李慶億爲刑曹參議,南老星爲禮曹參判,洪處濬爲安城郡守,睦來善爲應敎,閔鼎重爲禮曹參議,南得溟爲慶基殿參奉,李觀夏爲禁府都事,尹誼之爲義興縣監,李垷爲健元陵參奉。
上在昌德宮。停常參·經筵。
權大運,以吏曹言啓曰,淸白吏子孫恤典事,實錄考出未易,姑令以聞見所及,擧行事命下矣。臣等取考其子孫等前後所呈單子,則自前朝末,至宣祖大王,凡缺一字十五人,又以聞見所及,及流來謄錄中若干所載錄缺數三字自成宗大王朝,至仁祖大王朝,凡十三人,缺四五字一百十五張,移送於該曹,而第未知子孫之來缺二行且於考出時,前後先賢及冤死人戰亡人缺六七字人,竝一體謄來,別單啓下,作爲冊子,以爲該曹永久遵依之地,何如?傳曰,依啓。
又以備邊司言啓曰,以本司,康翎縣管餉屯田,宮家農所,竝請革罷者,乃指康翎縣所在者而言事草記,答曰,知道。本道狀啓中,所謂郡主房,未知何處耶?問于內司後處之事,命下矣。取考內司文書,則所謂郡主,卽昭顯世子一女,而畓九結十九負四束,田三十五結二十一負七束,啓下折受矣。依前覆啓施行,而其代則似當以他公田折給,令該曹稟處,元啓目竝爲還入之意,敢啓。傳曰,知道。
大司憲宋浚吉啓曰,臣於再昨引避之時,實甚悤猝,未及詳陳其曲折,臣罪尤大。臣之與掌令許穆,坐府也,聞有罪人尙述行刑之擧。固將啓請更鞫,而適有承召入侍之便,意欲陳達於榻前,又慮引對未罷之前,遽卽行刑,則雖論之無及,令憲吏刑曹吏傳說,俾知將啓之意,憲吏問臣,然則當令引見罷後行刑否,臣答謂該曹,自當依例處之,然曾聞臺官論執之事,該曹不敢擧行云,似當於引見罷後,聞知臺啓批答,然後擧行矣。臣之爲此語,乃是詣闕時立談,許穆異處,實未之知也。臣以迂疏迷暗,全不識朝家事體例,但聞臺官論執,則有司不敢擧行而已,不知行刑之少遲時刻,其事體之重大,如許也,又未思將啓與已啓,其事體亦有間也。且臣自憲府,悤悤詣闕,詣闕之後,卽爲入侍,其間殊甚忙迫,雖欲令城上官,軫先傳啓,實有所未遑也。刑官緣臣言,遂有啓稟少遲之擧,無非臣昏亡率爾之致。今聞物議譁然,以爲行刑單子,擅自留滯,乃是前所未有之事,避辭措語,亦多苟且,不直截去,臣慙赧悚慄,不知置身之所。缺三行臺閣,以益其罪戾乎?亟命鐫削臣職,以爲懲後之地。答曰,安心勿辭。
掌令許穆啓曰,大司憲宋浚吉,又引嫌而退。此事實與臣無異。昨日臣之進本府時,雖不合坐,長官分付之言,下吏一一來言,臣旣備知曲折,而臣之意見,亦如此,及引見命下,長官未及入侍之前,臣察城上所之任。尙述更鞫事,所當相議,搆單入啓,而事雖急迫,臣懵然不覺,以致物議,皆臣庸暗,不識事體之失,在所難免,請亟命遞臣職,以正臺臣之罪。答曰,勿辭。
李正英啓曰,大司憲宋浚吉,掌令許穆,再啓煩瀆,退待物論,是矣。敢啓。傳曰,知道。
都承旨趙啓遠疏曰,伏以臣,衰疾嬰纏,不敢任職,呈單冀免,誠出於萬不獲已,而加由之恩,特下於千萬夢寐之外,驚懷震惕,精爽惝恍,感涕隨零,不知所以自處也。臣上年亦叨是任,新自外來,不敢言病,借得空舍於象魏之下,晨暮取近,僅僅供仕之狀,實是同朝之所共覩也。一朞之間,氣力愈衰,神精益耗,痰眩喘急,昏迷善忘等症,殆有甚焉,而況臣之庸陋,貿貿然專昧故事,尙安能檢攝頹風哉?人器不稱,亦甚自愧。若是而居出納之地,首一院之席,護疾貪榮,而得免顚仆癏曠者,豈理也哉?曾聞長老之言,銀臺之職,實有夙宵之勞,嫌於易退是任者,不敢移病於半年之前,而今臣忝冒,才浹二旬,臣雖無狀,粗知服勤盡瘁之義,況此恩暇盛典,又出格外之表,苟其病狀,能有一毫陳力之勢,則何敢累瀆震嚴,自速違慢之誅哉?臣素乏材具,久沐恩渥,每常自念,塵露之微,無以仰裨日月之明,惟當奔走靡懈,竭其駑鈍,故從前外內忝缺二行,旣非養病之場,今日控瀝,又非自圖缺四五字所以竊自傷焉,而不得不仰籲者也。伏乞聖慈,特加哀憐,亟賜遞改,公私幸甚。答曰,省疏具悉卿懇。卿辭至此,當勉副焉。
修撰洪處尹疏曰,伏以,臣於頃日,伏承命召,輒駕詣闕之際,舊病猝劇,呼吸不通,精神昏瞀,終不能祗肅恩命,翌朝陳疏,冀伏慢命之誅,而聖恩天大,不惟不罪,反下溫批,臣誠惶恐感激,涕泗交集。苟有一分自力之勢,則何敢一向退縮,以重辜恩負德之罪乎?伏念臣,本以至愚極陋,嘗忝本館,日侍經幄,最蒙濫恩,七年以還,不得復近耿光。追惟往事,若隔前生,勻天之夢,未嘗不發於中宥,良由愛君之性,不以愚不肖而嗇也。豈不敢及是時,扣謝恩光,復從筵臣之後,瞻望玉色,以償區區之心?第臣疾病如許,年來尤甚,胸腹之痛,無時而發,發輒幾至殞塞,疝症乘時齊作,一朔之內,健日恒少,蓋緣氣力已衰,病根常勝而然矣。自此分作長棄之物,臣所竊自悲歎者也。兩筵重地,不可使久曠,故據其實狀,冒呈長單,則政院視以虛辭飾病,一例退却,臣之狼狽極矣。不意玆者,召牌復臨,臣實惶懼,莫知所爲,扶曳病骸,來詣闕下,而痛勢漸緊,喘息愈促,僵臥移時,不能少定,其勢決不敢行步起拜,又豈有陳力就列之望哉?雖然人臣事君之道,死且不避。今臣所患,猶未及死,而一旬之間,再違君命,臣之罪戾,益無所逃。伏乞聖慈,亟正臣罪,雖置萬殞,實所甘心。倘賜哀憐,遞臣職名及兼帶,使得專意調治,復爲完人,則自今至死之年,皆願忠之日也。踏啓字。
嶺陽君儇疏曰,伏以臣,素以魯鈍,且無知識,乙丙兩年,連患大腫,自是以後,精神昏憒,忝在廚院,常恐不稱,今者超授缺數行對之策,古難其人,使於四方,不辱君命。如臣缺五六字當環顧其中,百無一能,新授資級,極濫且猥,伏乞聖慈,俯察愚衷,還收新命,以安愚分。答曰,省疏具悉卿懇。卿才允合擢用,卿其安心勿辭。
同副承旨李尙眞疏曰,伏以臣,昨者,猥將私懇,仰溷宸嚴,乞解所叨之職,歸視老母之病,未蒙恩許,反承溫批,臣誠惶感,罔知攸處,不意新命又降,寵光彌隆。自惟無狀,何以得此於聖明?銜戴洪私,揣分惶愧,義當奔走就列,少效涓埃,而顧臣情事,萬分切迫,如前所陳,有難引日淹留者,狼狽悶蹙,益無以爲計。且臣竊有所不能自安於心者,不得不竝塵天聽。臣伏聞近者,薦士李,爲諫院所劾,加以不孝不悌等惡名,臣實駭然,莫知其所以。夫訾毁難眞,自古以然,而至於父子昆弟之間,失其常性者,雖蚩蠢凡民,亦所罕有,今乃以嘵嘵浮謗,汚衊名下之士,無所顧惜,不亦異乎?噫,烏鳶之卵破,而鳳凰不至。目今朝家任賢,求士如渴,凡有一藝小善,思盡搜羅,列于庶位,則似此擧措,豈足以示四方而恢賢路乎?臣實慨然,彌日不釋。,卽臣之三十年知舊也。素許其人之向善志學,而數相往來,慣其家政有方,才亦可用,每嘗稱道於儕友間,蓋非一日,則李慶億之薦聞,未必不由於臣也。之惡行,果若人言,則其罪不止於削薦而已。妄許其人,自誤而誤人,臣烏得辭其責乎?反覆循省,理難晏然,終不敢自隱於君父,伏乞聖慈,諒臣危懇,察臣微衷,將臣職名,亟許遞免,以幸公私。答曰,省疏具悉爾懇。日暖之後,將母上缺二字,爾其勿辭察職。
兵曹判書鄭致和疏曰,伏以臣,宿疾猝劇,冒上辭章,惶恐踧踖,伏俟恩遞,獲蒙溫批,遣內醫看病,繼有藥物賜給之命。臣是何人,而溫諭至此?伏地感泣,不知死所。第臣所患,當初壯熱缺數行時之間,寒熱無常,食飮久廢,喘息如縷,缺四五字復無期,緣臣病伏,公務多滯,虛帶重任,益增癏曠之罪,狼狽惶恐,罔知所措。伏乞聖慈,特許遞改,調活於聖澤之下,公私幸甚。答曰,省疏具悉卿懇。卿其安心勿辭,調理察職。
副應敎睦兼善疏曰,伏以,臣於頃日,重患胸腹之痛,不敢仍臥直廬,與同僚相約之後,不得已徑先退出。因此被罪,惶悚罔措,千萬夢寐之外,特蒙恩敍,復授書狀之任,又於今日,忝叨館職。臣是何人,過蒙異恩,至於此也?感泣之外,莫知所處,而卽承召命,不得不來詣闕下,而第伏見吏曹啓辭,則有徑出之事,雖在於書狀擬望之前,若因此遞易,不無後弊等語。究其辭意,則乃以謀避爲訝,臣不勝愧懼之至。人臣分義,雖死不避,況此使价之行,何敢豫料及身,故犯徑出之罪?無非臣持身無狀,不能見信之致也。銜恩感激,不敢俟駕,趨到闕門之外,而臣罪難容,安敢抗顔而就職乎?出疆之行,非敢辭免,論思之職,決難承當,伏乞天地父母,諒臣情勢,亟遞臣職,不勝幸甚。答曰,省疏具悉。爾其勿辭察職。
禮曹判書洪命夏箚曰,伏以如臣庸陋,偏荷洪造,前後忝竊,已踰涯分,而感激聖恩,圖報萬一,筋力所逮,不避水火,臣之所畜,然也。第念涓埃無補,蒲柳易衰,自上年秋冬以後,疾病侵尋,無日不痛,行步之際,呼吸遄促,力疾奔走,難免顚仆,所恃筋力,亦已盡矣。頃因儐接之役,觸冒風寒,以致添傷,胸膈痞塞,專廢飮啖,且患眼疾,不能開睫。以此病勢,決難供職,玆敢冒昧籲急,反蒙格外恩由,臣誠惶感,罔知攸措。當此國事艱虞,聖上憂勞之日,所當卽出供仕,以盡臣節之暇,而顧臣此病,出於積傷,雖不委頓,病根已痼,亦非福過之缺二字若不解職投閑,趁卽治療,終必至於難醫之地,不得不呼籲於天地父母之下,伏乞聖慈,俯諒危懇,缺五六字亟賜遞免,以便公私,不勝幸甚。答曰,省疏具悉卿懇。卿其安心勿辭,更加調理察職。以上燼餘
上在昌德宮。停常參·經筵。
夜一更,月暈,入東井星,木星退入輿鬼星。
下直,順天縣監李廷機。
權大運啓曰,來十五日,儒生殿講日次,取稟。傳曰,爲之。
李尙眞,以吏曹言啓曰,承旨有闕,政事,取稟。傳曰,明日爲之。
蔡忠元,以戶曹言啓曰,卽見伴送使狀缺四五字給禮單,鞍子·汗赤及熟銅鍋等物,缺六七字仍致閪失,極爲驚駭。缺數行必費累日,渡江之前,勢難追及,缺七八字罔夜造作,以爲及時追送之地。且卜缺七八字川縣監權侙,非但伴臣,旣已請罪,朝廷爲之缺四五字平山站交符之際,不謹傳授,以致生事。又自金川缺二字端落後之狀,俱極可駭。似當別爲論罪,以懲後日,令該司稟處,何如?傳曰,允。
李正英,以義禁府言啓曰,罪人李在定,旣已差病云,還囚之意,敢啓。傳曰,知道。
傳于李尙眞曰,召對爲之。
傳于李正英曰,兩司竝爲入侍,則不但廳事狹窄,經席亦涉煩擾,兩司中一人式,入侍可也。
傳于權大運曰,頃日錦城縣監沈之溟,不多日內,催促下送事,傳敎矣。已爲下往云耶?問啓。
權大運啓曰,傳敎矣。問于吏曹,則沈之溟,已於今月初八日下去云矣。敢啓。傳曰,知道。
持平南九萬啓曰,臣於再昨處置同僚也,密邇榻前,仰瞻威顔,惶懼踧踖,辭不達意,退而自省,氷炭交懷矣。昨見同僚再避之辭,則以爲物議譁然,皆以爲非,而年少同僚,未及細思,致有請出之擧,而臣之全昧事體,率爾陳達之失,著矣。第念臣於此事,雖未聞物議之如何,而竊度事理,比較輕重,固有不然者矣。凡國之置臺諫,將欲以左右先後,匡救不逮,必使朝家擧措,歸於至當而已。何可曰成命不可沮,而使其君有毫釐之失哉?今尙述所犯,雖曰必死之罪,移送刑曹,猶未就服,則揆以按獄之體,猶有所未具者。使後來如此者,皆服其刑,是所謂法一傾而民無所措手足也。爲臺官者,惟當思所以捄正,不計其他耳。何可以一時之小留時刻,爲不敢,而不念日後無窮之流弊哉?且臺官更鞫之意,將欲陳啓於榻前,而不通缺五六字則雖有所言,何及於事哉?古之人臣缺五六字解衣伏鑕者,而人言其君,赦而不誅缺數行槪如期,而同僚旣以物議引避,臣何敢缺六七字昨緣賤疾猝劇,經宿之後,今始來避,臣之罪戾,缺五六字請命亟斥臣職。答曰,勿辭。
李尙眞啓曰,持平南九萬,再啓煩瀆,退待物是矣。傳曰,知道。
召對時,擧行條件,傳曰,第一件,似爲太略,更加添書以入。
李尙眞啓曰,命下人擧行條件出子,恐有未盡之事,送示于沈光洙,隨點竄而書入矣。今承下敎,更考注書草冊,添入改寫以入之意,敢啓。傳曰,知道。
李正英啓曰,臺諫出仕事,命下矣。今日夜深,明日待開門命招之意,敢啓。傳曰,知道。
獻納閔維重疏曰,伏以臣,罪釁之餘,偏荷寵渥,格例之外,猥被收錄,情勢不安,惶懼罔措,頃叨館職,上章陳懇,而未獲恩遞,及忝諫官,累日呈告,而見阻政院,臣之進退,已極狼狽,而不料乃者,新命遽降,又授春坊兼任。自惟微臣,何以得此於聖明哉?夫臺諫,耳目之寄,胄筵,輔導之責,俱是國家之重任,雖擇人而分授,猶懼其不勝,況竝以萃於一人之身乎?況不審其人之能否,而混加疊授,責之稱效,而不思其僨敗乎?以臣愚拙魯莽,一而已濫,兩豈可堪?正如飛蚊之負太山,僬僥之擔九鼎,力不能强,而顚覆立至矣。臣心固已凜凜然若無所容,其於辱名器累淸朝,所關爲如何哉?且臣竊念殿最之法,國家金石之典,從前豈無乏人之時,而未嘗聞有破格蕩滌之擧,乃於臣身隳壞常法,始啓他日難防之弊,求之事體法例,可謂稱施失當,而重臣之陳啓,其意甚缺一字則公議益可見矣。臣之所遭,實係廉隅,形跡悶蹙,愈往愈甚,宜不敢冒恥,抗顔於淸班,而召牌降宣,義不俟駕,敢不趨謝恩命,而區區私悃,終有不安者。玆敢披缺四五字仰瀆宸嚴,伏乞聖明,將臣本職兼帶,竝賜鐫缺五六字。答曰,省疏具悉。爾其勿辭察職。
戶曹判書鄭維城箚曰,伏以,臣之所患,缺數行至悃,特下醫問,賜以藥物。臣是何人,獲蒙缺二三字乃至於此?臣誠感泣,不知死所,三度加由,亦出格外。公義所在,固當力疾就列,而念臣狗馬之疾,出於衰敗積傷之餘,氣血俱耗,左邊肩臂手足,麻木不仁,服藥針灸,多般治療,少無一分之效,牽引刺痛,不能屈伸運用,諸醫診察,皆以爲病根深固,若不解職靜處,久試針藥,積漸收效,則終難回甦,未免中風廢疾云。抱此重病,其何以耐堪劇務,得延垂死之命乎?度支重地,素稱事務浩繁,兼以荒政策應,比前最緊,一日曠職,其害無窮。況且金吾兼任,近日死囚滿獄,廢坐已久,次官雖或開坐,而讞議申覆,專諉首席,滯獄已多,疏決無期。又於藥房問安,久未進參,臣之罪戾,節節尤重。緣臣病伏,妨公害事,不一其端,惶悶怵迫,罔知攸處。不得不大聲疾呼於天地父母之下,伏乞聖慈,曲加矜憐,本職及兼帶金吾·藥房·備局等任,特許竝遞,處之散班,就閑調治,得保再生,則未就木之前,乃是圖報聖恩之日也。答曰,省疏具悉卿懇。卿之所帶,俱是緊任,似難輕遞,而況今年飢荒無比,稅入大縮,用度不減,人皆以爲難,而卿於此際,便爲遞去,付之生手,則不但於國事,不免虛疏,其於卿之分義,亦能安乎?卿其安心勿辭,從速調理出仕。
吏曹參判李一相,參議趙復陽疏曰,伏以臣等,伏見副應敎睦兼善辭職之疏,乃擧本曹啓辭中語,以究其辭意,乃以謀避爲訝,爲言,臣等不勝瞿然之至。頃於書狀官擬望之時,睦兼善,在職徑出,在於其朝,而臣等未及知之,其日書狀之擬,亦非兼善之所知也,明矣。豈有一毫疑訝於其間之理,而但以書狀差出之後,旋以罷散改差,則慮爲日後之弊,乃敢相議啓稟,其曰兼善徑出之事,在於書狀擬望之前者,乃所以明其無他也。豈意兼善之致訝,乃至於此也?其疏中所謂不能見信之致,缺四五字今臣等之言也。臣等啓辭措語,猶未詳。缺二行,答曰,缺。
答吏曹判書宋時烈疏曰,省疏具悉。卿無干涉,卿其安心勿辭。元疏未下以上燼餘
上在昌德宮。停常參·經筵。
午時未時,日暈。三更,月暈。
下直,吉州牧使李尙逸,三水郡守白瑞翰,沔川郡守黃德柔。
藥房都提調元斗杓,左副承旨李正英啓曰,邇來伏未審聖候,調攝何如?惡寒曉汗等候,幾小歇耶?臣等憂慮未弛,敢來問安。答曰,所患幾盡差愈矣。
藥房,中殿問安。答曰,知道。
世子宮問安。答曰,努肉一樣,赤暈頗減。
有政。
蔡忠元啓曰,今日爲政事,命下矣。都承旨未差。缺數行
右副承旨權大運,兵批進去。廳中只有同副承旨李尙眞,吏批,何承旨進去乎?敢稟。傳曰,吏·兵批俱進。
吏批,判書宋時烈進,參判李一相進,參議趙復陽進,右副承旨權大運進。以柳淰爲都承旨,蔡忠元爲左承旨,李正英爲右承旨,曺漢英爲左副承旨,具時勉爲繕工僉正,宋摶爲監察,趙世煥爲典籍,洪錫爲宗簿主簿,鄭載厚爲顯陵參奉,白尙儁爲兼春秋。
兵批,判書鄭致和上疏,參判吳相一病,參議曺漢英進,參知兪棨病,右副承旨權大運進。以趙啓遠·權堣·呂曾齊爲副護軍,洪處尹爲副司果。
李尙眞,以吏曹言啓曰,接慰官呂曾齊,呈狀于本曹曰,母病三十年沈痼,長在床褥之中,添以血脹,進退無常,遍身盛浮,呼吸短促,水漿不下,氣息奄奄,若不保朝夕,今方危重,潮熱上升,一日之內,苦歇頻數,人子情理,不忍暫離,接慰官,入啓處置云。近來接慰之任,別擇於侍從中,或因有老病親,或因大臣分付,累次改差,揆諸事體,殊極未安,而呂曾齊情狀,若不十分切迫,則纔蒙特敍之後,必不敢如是冒呈,改差,何如?傳曰,接慰之任,豈如是謀避之地乎?殊甚不當。勿爲改差。
又以司僕寺官員,以提調意啓曰,本寺馬醫司僕,爲任最緊,不得其人,則事甚可悶。前司僕閔有信被罪定配之後,絶無可合之人,不得已以李信巨稱名者,差下矣。信巨之未解術業,容有可恕,而如馬草等物偸用之事,屢次現發,不可仍爲任使,爲先汰去後,令攸司治罪,其代,更加訪問,隨後啓下,何如?傳曰,允。
執義李慶徽,持平南九萬啓曰,罪人之承服後行刑,國家金石之典也。尙述,雖已輸情於捕盜廳,旋又變辭於刑曹,則不可不更鞫,以正獄體,不待取服而直爲行刑,則當初移送刑曹之意,果安在哉?臣等竊惟,聖意以爲,尙述所犯,則缺因更鞫終斃杖下,則無以正國人快人心,此所以特命該曹,直爲處斷者。夫尙述之可殺,國人之所共知,臣等亦豈不知,而取服正刑,尤足以明示典刑,設或杖斃,未免失刑。雖未快於一時,而其害也小,獄體一壞,開後弊於無窮,而其害也大,豈可不審其輕重之所在乎?臣等伏見刑曹考啓,有依頃日永立之例,直爲處斷之敎。永立之事,旣失於前,而到今援例,以爲當然,則他日之以尙述爲例,從可知矣。其爲流弊,將不可勝言。臣等之屢日論執,豈爲此一事而已哉?請罪人尙述,依該曹啓辭,嚴刑取服後,行刑。凡大小公事,應出朝報者,政院所當一一分付於兩司奇別,而近來政院,全不致察,因以遺漏者,多矣。頃日刑曹,尙述公事判付,終不出於朝報中,得見刑曹草記後,始知有直爲處斷之命。事甚可駭,請當該承旨,推考。答曰,不允。推考,依啓。
大司諫李應蓍疏曰,伏以,臣本無似,濫蒙洪恩,累忝言地,蔑效毫分,賤疾沈痼,冒昧請啓,而三度加由之命,出於夢寐之外,臣兢惶縮蹐蹐,尤不知所以自處也。臣駑劣尫羸,氣血虛弱,雖在盛壯之年,少無一日安,藥餌爲命,支撑到今,今則犬馬齒至,日就衰愆,種種痾恙,歲漸月鑠,頃於旬日之前,素患胸腹之痛,遇風猝發,症勢危劇,全不省事,日夜號呼,久廢食物,加以藥物近口,嘔吐不禁,左邊麻痺,有同枯木,危兆敗症,逐時俱出,頭痛如剖,目眩兼作,頑痰塞胸,氣息喘促,已入難醫之境,決無供職之望,不得不冒死籲呼,臣罪萬殞。臣之病勢,若不萬分危篤,恩由之下,何敢復爲塵說,自速逋慢之誅哉?伏乞天地父母,察臣猥濫之罪,矜臣危迫之忱,亟遞臣職,俾臣少延螻蟻之命,公私幸甚。答曰,省疏具悉。卿其勿辭,調理察職。以上燼餘
上在昌德宮。停常參·經筵。
自午時至申時,日暈兩珥。
下直,靈岩郡守全命龍。
以大司憲宋浚吉初度呈辭,傳曰,調理出仕。
李尙眞,以御營廳言啓曰,前縣監許珽,本廳軍色郞廳,已爲啓下,而方在罷職中,時無職名,依前例付軍職冠帶常仕,何如?傳曰,允。
李尙眞啓曰,事變假注書柳俔,昨夕自闕外退去之際,落馬重傷,左足不能運用,數日之間,難以仕進云。柳俔改差,他假注書差出,何如?傳曰,允。
以權斗樞爲事變假注書。
傳于李尙眞曰,缺五六字見。
李尙眞,以備邊司言啓曰,逃故老弱缺三四字擧,實是軍民之痼弊,朝廷非不欲變通,而未得策矣。觀此兵曹參知兪棨上疏,備陳變通之策,誠有所見。若能行此計而無後弊,則豈不幸哉?但係是大更缺一字不可率爾回啓,依前榻前陳達,問議于諸大臣,稟處,何如?傳曰,允。
又以備邊司言啓曰,今二月十一日召對時,行司直沈光洙所啓,平安道屯田監官別將,皆已革罷云。監官別將等,貽弊多端,罷之固宜,而使其守令,各自句管,未必着實,或自官家侵擾屯民,致有渙散之弊,則屯田亦將廢棄。臣意則擇送可幹之人,近處則一人兼察,遠處則各置一人,使之完護屯民,安土重遷,則是亦軍士,而屯事可以着實。此事今雖姑罷,不可無遠慮,自朝廷別爲區劃,宜當矣。上曰,所達之言,不無意見,言于廟堂事,命下矣。管餉屯田別將作弊之事,罔有紀極,故旣已陳達於榻前,竝爲革罷,令地方官專掌,實非偶然,而今又差送可幹之人,近處一人兼察,遠處各置一人,則是乃復設別將也。纔罷還設,豈有是理?況旣令守土之官,專掌,則何敢不爲完護屯民,致有渙散之弊哉?如或有視之尋常,不爲着實擧行,秋來所納,比前減縮,侵擾屯民,以致渙散者,則啓聞重治之意,分付餉臣,何如?傳曰,如此守令,則論以重律,餉臣亦當論罪,以此着實分付。
以洪錫箕製進,卒前承旨崔蘊致祭祭文,傳于李尙眞曰,何以如是不文?知製之人,製之耶?使他能文人製進。
李尙眞,以禮曹言啓曰,曹啓辭,淑敬公主駙馬,再揀擇日稟草記,傳曰,客使過後爲之事命下矣。再揀擇,何間擇日擧行乎?敢此仰稟。傳曰,今月晦間爲之。
戶曹判書鄭維城箚曰,伏以臣之瀝血陳情,缺二三字實非循例飾讓,出於萬分崩迫缺四五字恩遞猶靳,數行溫批,丁寧諄諭,不啻缺五六字讀未了,感泣惶汗,不覺交瀉。臣雖愚昧,粗知君臣之義,臣之所患,若有旬日治療,可堪供職之勢,則何敢如是退伏,自速逋慢之誅哉?近日得蒙恩暇,鍼灸藥餌,多般治療,而左邊不仁之症,有加無減,漸至難醫之境。以此病勢,決無陳力供仕之望,憂慮薰心,氷炭交懷。當此艱虞溢目,宵旰憂勞之日,其在人臣之道,苟有效力之地,則雖蹈湯赴火,亦所不避,高官重祿,一力固辭,豈人之常情哉?臣之所忝本職及兼帶金吾備局藥房等任,俱是緊務,雖使强健才智者,分掌其任,猶有僨事之憂,以臣老病空疏,眇然一身,兼管摠察,奔走供劇,三載于玆,補蔑絲毫,只積傷敗,及至今日,危症重發,衰年此病,耐煩促死,醫門大戒。臣若迫於恩旨,驅策癃疾,强其所不堪,終至顚仆而後已,則其於天地生成之德,豈無所傷乎?況今稅入太縮,經費難繼之日,度支之尤難其任。如臣年迫致死之人,抱病蹲坐,無所猷爲,徒益妨公害私之罪,則其於分義之未安,抑有甚於力辭求退,此所以不避瀆擾,觸犯鈇鉞,冒萬死籲呼,至於再三,不知止者。伏乞聖慈,曲加矜憐,將臣本職及兼帶諸司,特許竝遞,俾臣全意調病,以延垂死之命,不勝幸甚。答曰,省疏具悉卿懇。已諭予意於前箚之批矣。卿其勿爲固辭,亟出察職。
兵曹參判吳挺一疏曰,伏以臣,受氣虛弱,素多疾病,曾任西關,重傷水土,一疾爲祟,百體俱病,少失將理,諸症輒發,加以歲初重患,內傷外感之症,長在沈痛之中。臣所帶籌司之任,本非閑局,昏憒隨行,徒仰人口,萬不近似,自知甚明,而只緣數登前席,昵侍天顔,其於區區犬馬之誠,竊自爲幸,不敢言病,人之嗤點,有不暇恤也。今此西銓佐貳,異於各曹閑漫,如臣昏闒,百無一能,遭遇聖明,偏缺三四字歷揚華貫,位躋宰列,髮膚皆恩,缺五六字忝叨,孰非踰分過福之災?物理難逃缺五六字矣。至於經筵春秋之任,俱是一時淸選,當初缺三四字緣承乏,實非以臣謂之彷彿其萬一也。尙此仍帶,玷汙淸班,環顧愧懼,若墜淵谷,臣雖愚騃,寧不知恥?不稱之德,非榮伊災。古人知足之戒,雖不敢倫擬於臣身,而少人貪冒之計,亦有時而限量也。況今春序向暖,玉候復常,開筵講義,政在此時,以臣庸陋蒙昧,廁跡其間,有何塵露裨補於山海也?偃然苟冒,至今悶默,臣之情勢,狼狽悶蹙,至此極矣。伏乞聖慈,憐臣危迫之懇,將臣本職及兼帶同知經筵春秋館之任,爲先亟命遞改,以安微分,以重名器,公私幸甚。答曰,省疏具悉卿懇。卿其安心,勿辭察職。
夜一更,月暈,回木星。白雲一道如氣,起自北方,橫貫暈中,直指南方,長六七丈,廣尺許,漸移東方,良久乃滅。自三更至四更,月暈,回木星。
上御熙政堂,大臣·備局堂上,引見。領議政沈之源,左議政元斗杓,知中樞府事李浣,刑曹判書蔡裕後,吏曹判書宋時列,戶曹參判洪重普,刑曹參判柳赫然,兵曹參知兪棨,左承旨蔡忠元,副提學金壽恒,執義李慶徽,獻納閔維重,假注書李夏·權斗樞,記注官韓明遠·權碖入侍。元斗杓曰,近日聖候調攝何如,而右邊足部痿緩之症,比前亦何如?上曰,諸証,時未快差,右邊痿緩,猶不如左邊,行步亦不能如意,所進之藥,時無顯效矣。沈之源曰,久旱得雨,誠爲多幸。上曰,早春之事,未可知也。雖然久旱之餘,雨澤頗洽,猶足以慰悅民心也。兪棨上疏,旣令議大臣,而第外間物議,如何云耶?之源曰,臣頃日引見退出之後,接人不多,雖未詳知,而或聞物議,則皆以爲逃故之弊,不可不變通,兪啓所陳,誠有意見,而但不時變通,則貧寒士夫,辦出之際,必有怨言云矣。上曰,此事雖不可謂之上策,而旣無他條變通缺五六字行也。收布之際,士夫與軍丁,致怨缺七八字其洽然,實是難事,唯在較量輕重,便宜擧行。缺某人名字曰,軍民愁怨,比來孔棘,誠難保全。若行此法,捧缺二字則兩西客使接待,及軍兵需用,自當周足,而界限至難云者,此言亦是矣。創立無前之規,懲捧意外之木,則怨言之來,固其所也。然於逃故之弊,不無救濟之惠,雖有兩班之怨言,猶勝軍士之愁歎也。上曰,此是國家大事,不可不議大臣,而若無大段之害,庶有一分之益,則行之可也。今人,無的知的見者,若待國人皆願,然後方可行之,則何時辦得一事乎?斗杓曰,籍名然後捧木,則人必疑懼矣。上曰,不爲籍名,而何以捧之乎?第國家不見信於民,故人心,必皆以爲籍名之後,不捧木而定軍役,有此疑懼也。界限爲難之說,予則以爲不然也。國家不顧事理,而務欲多得,則不爲界限,亦云好矣,如其不然,則不可不明界限,而先以今日納布,則後日不定軍役,爲言,而至如庶孼之庶子,應爲軍士者,以收布之故,不爲定軍,則甚不當也。所當納木者,冒昧備納之後,雖降定軍役,亦豈不可乎?國家本意,非爲富利也。蓋欲變通逃故之弊,而有此不得已之擧,則便是以此易彼,若知此意,則寧有怨言也?斗杓曰,或云若欲辦大事,則何可顧小怨?或云若行此法,則必先知逃故之數,然後方可爲也,此言亦是矣。近來人心巧詐,逃故虛實,査出誠難矣。之源曰,常言我國之所以扶持者,以其有兩班也。蓋兩班,在於鄕里,無識常漢,有所畏憚,不敢逞其惡矣。今若懲布於兩班,則所謂兩班者,皆是貧寒之人也。將何辦出,亦豈無怨乎?如不得已,則曾有品布之規,自臣以下,皆納其布,而其不足之數,以監兵營留儲木移用,何如?上曰,此則姑息之計也。今者欲缺一字相納布者,只示其先倡也。豈是長久可行之規也?缺三字雖未有如此之擧,而國朝之初,亦曾無缺六七字論之事,如其不當,則當初置之,可也,如或缺六七字輕重,趁速處決,亦可也。今者大臣以下,皆無着實缺二三字,雖君上,何可擅自獨斷乎?近來金領敦寧,惟缺一字意判斷,不爲浮議所動,故湖西大同之法,終亦能行矣。此事亦須速爲斷定,不宜悠泛度日。外間之人,各謂君臣異議,則豈是美說乎?斗杓曰,湖西大同,旣是良法,行之好矣。若不好之事,如是着力,則弊不可說也。今此所論之事,亦是大擧,若排群議,而直自決斷,令行之後,事皆便好,則大善矣,若有後弊,則初不詳愼,後悔何及?上曰,利多害少,則定欲爲之,諸宰在前,各言所見。斗杓曰,臣請先言之。臣意亦在優游不斷之中,而第領相之意,以爲難行,臣亦所見無異矣。之源曰,臣本無才無能,有何所見?第以愚見言之,似難行之也。李浣曰,大臣之意,在外時已定,而第逃故虛實,査出實難,籍名界限,亦似未易。以臣愚意,終不若號牌之爲愈也。蔡裕後曰,擧措甚重,似難斷行也。宋時烈曰,此事,臣在鄕時,與兪棨素所講議者也。先使兪棨,詳定事目,然後更議似當矣。洪重普曰,大事實難知之,而臣則在外時,已與領相相議,更無異見矣。第此令旣出之後,應納士夫,卽爲備納,則好矣,若或有筋力不足,而趁未措辦者,則囚禁刑杖,亦涉煩擾,實未知其何以則可也。柳赫然曰,卽今軍錢,實難支保,若欲變通,則寧顧小弊乎?第所議之事,亦似便好,而恐不若依祖宗朝法,直定軍役,而凡事自有次第,卒然收布,實爲未易,若先號牌,則未知如何。金壽恒曰,臣不見兪棨之疏,雖未知曲折如何,而熟思變通,旣無上策,則此法,亦可斷而行之,猶在節目之好不好也。李慶徽曰,臣亦不見其疏,未詳顚末,而第軍士之弊,則不可不趁速變通也。百官納布之擧,則雖曰示其先倡之意,而實非永久可行之事,士夫懲木,則節目未知缺三四字我國戶口民丁,亦皆不知,今若欲知缺六七字實難,旣不知數,則何以捧木乎?閔維重曰,缺四五字捧無前之木,則兩班必以爲怨爲慮,而旣革逃故之缺四五字擧措,亦不可無也。雖有兩班之怨,豈如軍士之甚乎?但有次第,必先定五家統,然後方可行也。且捧木之時,以今日納布,則後日不定軍役爲言,則人人必欲盡納矣。若然則其中地位卑微之人,則拔去不捧,亦當矣。上曰,閔維重之言,是矣。兪棨上疏,只陳大槪,使其疏主,先定事目,然後議之似當矣。之源曰,諸大臣獻議之後,使定節目,未知何如?上曰,譬如築室,而謀此事則政猶欲搆室,而未定基址者也。詳定事目之後,議之可也。柳赫然之言,亦是。若如國初之時,必當直定軍役也。五家統之規,若先定行,則自當按簿徵捧,何慮其納不納也?之源曰,前日所達號牌之法,卽令行之似好矣。上曰,此事非以難行也。曾年亦有此擧,而未能善爲,終至停罷,若聞號牌之說,則國人擧皆驚心,今將更擧,則必有前日之患矣。正軍之苦役,實難支保,故此擧若無大害,則定欲爲之耳。斗杓曰,節目則當令詳定,而此事若行,則人心必當騷屑矣。兪棨曰,以臣愚見,必欲變通者,蓋目見軍士之弊,急於救濟之策,有此不得已之計,人之有怨,亦豈不知乎?今若先計收布之多少,後査逃故之虛實,則軍民蒙惠,恐或未易矣。今此收布之擧,實是待士夫之道,若刑杖督納,必欲盡捧,則誠非立法之本意也。必須先下明旨,諭以不得已之意,令出之後,願納者許之,不納者置之,則後日不納之輩,雖有充定軍役者,必將無辭圖免矣。上曰,此言是矣。正如不屑之敎誨也。時烈曰,朱子有言曰,豈有終年安坐,不納一錢之理乎?以此見之,則宋時,不無如此擧措也。上曰,誠意惻怛,則自然感動,而末世人心,已極巧詐,實難感化矣。維重曰,北路則五家統,似易矣。兪棨曰,北路則無隱民,而南方則缺二字衆,形勢懸殊矣。上曰,逃故之數,不缺四五字置簿中耶?斗杓曰,上番都目中,或有缺五六字步兵,則以未收懸錄者,皆是逃也。之源曰,所謂逃者,非永逃走也。暫時隱避於隣邑,亦皆謂之逃矣。兪棨曰,其中弱者,居多矣。臣曾爲守令時見之,則軍人抱持幼稚之兒,自願充定其保者,甚多。弱者居半之弊,良由於此矣。如此之類,守令必善爲査出,然後方可爲也。國家之徵布軍士,常是不得已之致,而若以事理言之,則持干戈者,豈宜有尺寸徵捧之物乎?斗杓曰,人物之盛,未有如近日,而軍士則偏受其苦,或有闔家應役者,或有一生閑遊者,甚不均也。量田號牌之擧,皆不可不爲,而卽今朝臣,實無奉行之人,誠可歎也。上曰,量田之法,豈可終始停止乎?時烈曰,文純公李滉,奉祀孫李誠哲,除授陵參奉,頃日上來矣。見其爲人,則置之下流,誠爲可惜,且聞其家甚貧,先世祭祀,亦不能備禮爲之,而渠亦未經痘患,久留京中實難,故將欲還歸云。臣意則陞出六品,除拜薄縣,似或宜當。曾在先朝癸亥年,趙憲妾子,亦以忠臣孫,至蒙擢用之恩,今亦依此例爲之,何如?上曰,大臣之意,如何?之源曰,國家之事,貴守體面,如此之擧,若頻數則不可也。頃日陞擢者,亦已多矣。今又超出,則無乃紛紜乎?況今時事,與反正之初,亦有間矣。斗杓曰,臣意則與領相不同也。陞擢與否,只在於當身之賢不肖。宋時烈,若明知其可用,則陞擢六品,似無所妨矣。上曰,吏判,必知其爲人,故有此啓請,陞出六品,似無不可,依爲之。時烈曰,黃州判官鄭鑰,爲人可用云。故欲移除京職,而非但窠闕未易,大臣,以守令遷動爲難,故未果矣。今聞闔家,皆得水土之疾,勢難久在其任云。雖不能遞授京官,不可無變通之道矣。上曰,議于廟堂爲之。執義李慶徽曰,罪人之承服後行刑,國家金石之典也。尙述,雖已輸情於捕盜廳,旋又變辭於刑曹,法當更鞫,缺三字體,若不待取服而直爲行刑,則當初移缺六七字在哉?臣等竊惟聖意,以爲尙述所犯,昭然缺五字更鞫,終斃杖下,則無以正國法而快人心,此所以特命直斷者也。夫尙述之可殺,國人之所共言,臣等亦豈不知,而取服正刑,尤足以明示典刑,設或徑斃,未免失刑,寧使一罪人,失刑於一時?不可輕壞按獄之體,以啓無窮之弊,請罪人尙述,依該曹啓辭,嚴刑取服後行刑。上曰,毋庸堅執。獻納閔維重曰,還上備耗云者,所以備倉中鼠災,及出納時落庭耗損者也。每斗一升之收耗,設法本意,不過如此,而雖或累年未捧者,及其收納之時,則只出當年之耗而已。今則不然,各邑例於未捧穀數,必逐年出耗,耗上加耗,未及九年,子母相等,收納之際,督責益甚,民之困瘁,姑不暇論,而所謂耗上之耗,竟歸私奪,不入於會簿之中,元穀逋欠之積多,實由於此,豈不大可寒心哉?況今飢荒太甚,民事罔極,朝廷勤恤之政,先及於收糴之艱,常數之中,特許減捧,以待年運之稍豐,八路之民,擧皆感悅,而第念從前未捧之穀,待年收納之時,若復追踵前習,逐年出耗,加錄責納,則殊非朝家待豐收捧之美意也。請令該曹,嚴明行會於各道,未捧元穀,出耗加錄之弊,從今爲始,各別痛革,仍爲永式,使無告殘氓,得蒙一分之惠。上曰,依啓。李浣曰,上年因凶荒,依乙酉年裁省,都監軍器打造之役,竝皆停罷矣。吹鐵別將及吹鉛監官等料米,則乙酉年裁省時,亦不減除,而該曹不考乙酉年減省,自十月不爲給料。監役之人,不得受料,事甚可慮。令該曹未給米料,依前題給,何如?上曰,依乙酉年例爲之。浣曰,軍器寺匠人月課之役,則皆已停罷矣。其中焰消煮取,不可廢,而負土軍二十名,自兵曹定送,凡諸處使喚,每以此軍移用,今則勿爲移用於小分軍事,捧承傳施行,何如?上曰,依爲之。浣曰,醎土則以此軍兵,取運積置,而缺三字燒木,末由辦得。在前則備邊司缺七八字取用矣。數年以來,不爲取去,今年則缺五六字給,何如?上曰,依爲之。金壽恒曰,本館新錄事命下之後,所當卽爲擧行,而事係重大,不可不備員相議,當待僚員齊會爲之矣,前後僚員,或在外或辭遞,連有事故,尙今遷延淹滯,成命至於經年,事極未安。卽今見存僚員,其數甚少,該曹擬望之際,亦極苟艱,令該曹後日政,勿論相避,時推臺諫,差出闕員,以爲趁速缺一字會圈點之地。上曰,依爲之。蔡忠元曰,大提學圈點,以六卿無故之日,爲之事命下,而戶兵禮工判,皆在呈告中,待其出仕,卽爲擧行之意,敢啓。上曰,知道。以上燼餘
上在昌德宮。停常參·經筵。
辰時,有霧氣,日暈。申時,雨雹。
曺漢英,以都摠府言啓曰,副摠管南老星,禮曹坐起進去晝仕,請出標信。傳曰,知道。
蔡忠元啓曰,以今月十三日引見時擧行條件,傳曰,今年未捧還上,待稍豐收捧,在何啓下公事中?承旨察啓事,命下矣。取考戶曹上年十月二十日啓目粘連,京畿監司狀啓,備局回啓據,各缺三四字徵捧正式,依前日榻前定奪,江海缺七八字內,三分之一收捧,之次失稔之邑,分半徵捧,缺二字之邑,全數收捧,以此定式行會云,而後因全南監司回啓,亦以此行會,此外更無可據公事。蓋三分之一,及今收捧,則其所不捧,卽是待豐收捧之意,臺諫所陳,似在於此也。敢啓。傳曰,知道。
又啓曰,臣於昨夕,伏承察啓之命,取考戶曹前後公事,有分等收捧,定式行會之事,則其所不捧,卽爲待今秋收捧之物,而誤以待豐收捧之意爲啓。雖緣夜深倉猝之致,而臣之不能詳察以啓之失,大矣。不勝惶恐。敢啓。傳曰,知道。
李正英啓曰,明日儒生殿講時,命官,何大臣進去乎?敢稟。傳曰,領相進去。
又以吏曹言啓曰,宗廟今望祭獻官實豫差,皆稱病故不進,請竝推考,獻官改塡差以入之意,敢啓。傳曰,知道。
又以吏曹言啓曰,頃以各司陪書吏,酌定其數事,啓稟蒙允矣。今者臣等,取考本曹所藏文書,則己巳年軍籍廳事目內,大君以下陪吏,皆有定數。依此別單書入,以爲稟旨啓下,定爲恒式之地,宜當。敢啓。傳曰,知道。
又以吏曹言啓曰,頃因各道監司狀啓,成送空名告身,以爲募粟賑飢之計,第必使旣往者,無怨恨不滿之意,然後將來者,有歆艶慕缺一字之心,信令旣行,願納者衆,故臣等取考本曹所藏文書,自國家多事以來,募取於鄕里富民者,甚多,而其中得受賞典者,卄無一二,今日缺三字者,難保其必多,而國家失信於民,亦非細事,缺七八字受敎,虛抛於故紙中,終不檢擧,尤涉未安,缺五六字稟旨擧行,追行未行之恩典,謹將先朝前後承傳,及所定式例公事,別單書入,以竢睿裁。傳曰,依此別單爲之。
又以吏曹言啓曰,臺諫有闕,政事,取稟。傳曰,明日爲之。
執義李慶徽·持平李柙·南九萬啓曰,臣等,以尙述事,論列屢日,而聖批猶以毋庸堅執爲敎,臣等竊不勝其悶鬱焉。凡事之是非,缺四五字有難辦者矣。至於此事,則衆人所同然,缺四五字斷可知矣。豈料聖明之持難,乃至於此哉?臣等竊惟,聖意以爲,旣已就服,旋又變辭,察其情狀,尤極痛惡,以欲行法外之意,破其凶巧姦惡之計也。第念先王作法,以垂後世,有司守之,遵而不失,故人皆習知憲章,有所畏避。今若爲一罪人輕廢舊典,有此直斷之擧,則一國之民,必將惶惑而不知所從,此豈非大可憂者乎?必臣等必欲得請而後已。缺六七字亟命罪人尙述,取服後行刑。答曰,此乃匪今創始,自古有之,似不必煩論矣。
工曹參判閔應亨疏曰,伏以臣,癃疾衰朽,不能供職,已有年矣。每紆虛授,久未出謝,分義至嚴,罪戾山積,孤負平生,只切悲憐,今此新命,實出夢寐之外。適逢日氣向暖,擬將力疾肅謝,以伸犬馬微誠,而顧臣所患,一向沈痼,自勵精力,欲起還仆,遲回屢日,終阻趨朝,病與心違,撫躬自悼。伏乞聖慈,特遞職名,以安微分。答曰,省疏具悉卿懇。職是閑局,實缺三字職,更俟日氣稍暖,出肅行公,以副予意。
副應敎睦兼善疏曰,伏以臣,稟氣虛弱,少多疾病,數三年間,連遭慘喪,痛割疚懷,氣血枯瘁,轉成脹症,日以益甚。雖藥餌之,針灸之,終未見效,已至深痼之境,而近來此症,比前添劇,加以頃患胸腹痛,尙今苦重,日夜叫痛,殆不可堪,少或失攝,痛勢轉苦。職名及身,尙稽恩謝,分義所在,缺五六字呈單,一向退却,臣誠悶迫,罔知所措,不意今日,又擬缺四字受點,臣於此,尤不知所處。臣之所患,少有起動察任之勢,何敢强瀆宸嚴之下哉?莫重參考之事,只隔一宵,顧臣病狀,萬無趨參之望,伏乞聖慈,將臣本職及考官之任,竝命遞改,以便公私。踏啓字。
都承旨柳淰疏曰,伏以臣,曾任西關,四閱歲矣。土疾之外,諸般敗症,難一二缺三四字危悃,蒙恩遞,生入脩門,重瞻缺六七字餘日,而太廟郊壇,連差獻官,力疾行禮,缺三四字胸痰結,呼吸窒礙,精爽煙浮,方在昏昏,委頓缺二三字新命,遽降此際,恩隆感極,任重心驚,兢惶隕越,不知所爲。臣無狀,百不及人,尋常職務,亦難堪任,銀臺首席,是何等責任,晏然承當,若固有之乎?雖未知人謂斯何,而自識其萬萬不似矣。況臣所患,如上所陳,數日之內,決難强起行公,伏乞聖慈,特遞臣職,毋令出納之地,久致癏曠,不勝萬幸。答曰,省疏具悉卿懇。卿其安心,勿辭察職。
文學金禹錫疏曰,伏以臣,自前月晦間,重患時令,頭腦如碎,目睛如脫,遍體寒粟,百節絞痛,醫治無效,病勢彌留,虛熱上升,喘咳兼劇,加以所患痰火之症,乘時更篤,終日昏眩,殆不省事。顧臣見任,不比閑漫,輪日替直,莫宜暫曠,頃者同僚,灼知臣病實狀,至有姑陞之啓,事體苟艱,益切兢悚,虛帶職名,罔知所措。露章祈免,出於萬分懇迫,而喉司不諒,揮斥太甚。數日以來,再感極重,旬月之內,無望自力。癏曠至此,罪咎冞深,伏乞聖慈,亟許恩遞,不勝幸甚。踏啓字。
獻納閔維重疏曰,伏以,昨日榻前臣之所啓,以爲還上備耗,所以備倉中鼠損及出納時落庭耗縮者也。每斗一升之收耗,設法本意,不過如此,而雖或累年未捧者,及其收納之時,則只出當年之耗而已。今則不然,各邑例於未捧穀數上,逐年出耗,而耗上加耗,未及九年,子母相等,收徵之際,一向督責,民之困悴,姑不暇論,而所謂逐年法外之耗,竟歸各邑之私用,不入於會簿之中,元穀逋欠之積多,實由於此,豈不寒心哉?況因上年飢荒,各官應捧還上,朝廷特許分等減捧,故未捧穀數,自至浩多,若又倂與從前未捧之穀,日後收納之時,猶踵謬例,年年出耗,加錄責徵,則國無實入,而民弊益甚,凡所謂反作者,各官以未捧,散在民間,混入已捧,反其文簿,故所出之耗,自是應納,而該曹所不知也。此所論者,指其會簿中未捧之穀,各官每年私缺二三字耗,而該曹之所不知者,此眞所謂憑公營私,缺四五字嚴明行會於各道,痛斷法外逐年出耗缺六七字式者。臣之主意,大槪如斯,而及其書傳注書缺一字字,殊欠詳盡,待秋收捧之意,錯以年運稍豐,爲缺一字致有政院察啓之敎,臣誠惶恐,罔知所措。此事若蒙允許,當卽行會,而前啓未瑩處,與所刪改缺三四字聖明,下臣此疏,以爲擧行之條,仍遞臣職,以治奏事差誤之失,不勝幸甚。答曰,省疏具悉。當令依疏辭施行,爾其勿辭察職。啓下戶曹。
戶曹粘目,各道還上未捧各穀,當年耗數哛會錄,逐年未捧,耗之耗,自前無會錄之規是白如乎,壬辰年分,因掌令朴守文上疏,還上各穀,雖因年凶不捧,而元穀與耗穀,及耗之耗,則本官逐年收捧,不報戶曹,事極無據是如,自其年爲始,各年應捧耗穀及耗之耗,竝爲會錄事,覄啓停當後,行會各道,依此擧行爲白如乎,觀此上疏,則當此年歲飢荒之時,積年未捧之穀,逐年出耗,耗之耗,一時督捧,弊及窮民,果如疏內所陳。自今以後,各道還穀,逐年出耗會錄事及各邑私捧耗穀之弊,一切痛革,以除民間一分之弊事,行文申飭。啓依允。以上燼餘
上在昌德宮。停常參·經筵。
辰時,太白見於巳地。夜二更,月暈。三更,月犯軒轅左角星,月暈。四更,月暈。
藥房都提調元斗杓,同副承旨李尙眞啓曰,春寒猶峭,伏未審數日來,聖候調攝,何如?臣等憂慮未弛,敢來問安。答曰,近日則時無所患矣。
中殿問安。答曰,知道。世子宮問安。答曰,知道。眼疾一樣。
李尙眞,以都摠府言啓曰,副摠管金汝鈺,掌隷院坐起進去,請出標信。傳曰,知道。
柳淰啓曰,右副承旨權大運,同姓七寸姪女幼學姜世龜妻權氏,身死,服制已行四日,出仕,何如?傳曰,允。
柳淰啓曰,今日爲政事事,命下矣。右承旨李正英,殿講進去,同副承旨李尙眞,藥房進去,左副承旨曺漢英,式暇出去,右副承旨權大運服制,廳中,只有臣淰及左承旨蔡忠元,而臣則吏批進去,兵批,何承旨進去乎?敢稟。傳曰,吏·兵批兼進。
有政。吏批,判書宋時烈進,參判李一相進,參議趙復陽進,都承旨柳淰進,以睦兼善爲司諫,權堣爲兵曹參議,閔維重爲副校理,洪處尹爲修撰,李慶徽爲副應敎,尹衡啓爲刑曹正郞,沈光泗爲宗親府典籤,朴敏行爲司䆃寺直長,鄭晳爲兵曹正郞,沈梓爲兵曹佐郞,金萬均爲文學,朴承休爲執義,鄭麟卿爲獻納,閔維重爲兼中學敎授。
兵批,判書鄭致和上疏,參判吳挺一上疏,參議未差,參知兪棨進,都承旨柳淰進。以李垕·李端相·睦兼善爲副護軍,金禹錫爲副司直,許珽爲副司果。
備忘記,傳于李正英曰,殿講居首,生員尹抃,給一分。之次,幼學牟世茂,紙四卷,筆四柄,墨二笏,賜給。
李正英,以侍講院言啓曰,本院下番見存者,只有三員,而兼司書閔維重,今日除副校理,自直所已爲移直本館,司書金萬基,說書宋昌,皆呈病單,日勢已暮,了無入直之意。講院重地,直宿不可不備員,司書金萬基,說書宋昌,竝爲牌招,使之推移入直,何如?傳曰,允。
持平李柙·南九萬啓曰,臣等昨陳尙述事論刑,而聖批以此事,匪今創始,自古有之,似不必煩論爲敎。此誠臣等之愚,所未解者也。夫事,自古有而今不可行者,今行而古所未有者,惟當求諸事理,察其是非而已。何可曰自古有之,而皆可行也?若必考據前規,援證古例,則直爲決斷者,不過一時如永立之事耳。取服正刑者,乃三百年祖宗金石之典也。尤不可捨此法而從彼例也。今尙述之罪,國人皆曰可殺者,然於未服之前,徑先行法,則是緣不赦之賊,反有枉法誅之名,此臣等所深憫也。書曰,庶獄,文王罔敢知于玆。此言以文王之聖,猶缺數字以己意間之也。請罪人尙述,亟命嚴刑取服後行刑。答曰,毋庸堅執。
李尙眞,以兵曹言啓曰,當日幼學李缺一字年稱名人,自金虎門入來,差備門外擊錚,極爲駭然,令攸司囚禁治罪,同門守門將楊澳,常時不能禁斷,以致闌入,亦爲非矣。請推考。傳曰,允。
李正英,以禮曹言啓曰,今二月十一日召對時,參贊官李尙眞所啓,近來學校無形,敎授雖設,而旣不擇人,接待缺二字甚輕且薄,故雖有學令,全不擧行,爲其官者,亦自解體,學校之事,極爲寒心。臣意則監司嚴飭,使之頻頻巡歷勸課,而又令各官,待之以使客,遵行其學令,則不無一分之效矣。上曰,言于諸司事傳敎矣。外方敎養官之設,意豈偶然,而爲此任者,旣非其人,則設令各官,待之以使客,豐其供饋,不過傳食而已,顧何益於事哉?群議皆以爲宜罷,而今者筵臣,自外方來,有此陳達,不無意見,令各道監司,嚴飭敎授,頻頻巡歷,以爲勸課之地,而接待一事,依當初事目施行之意,錄付各道,何如?傳曰,允。
又以禮曹言啓曰,以大臣所啓,淸白吏及戰亡人子孫,食物題給事,旣已蒙允,而取考兵曹戰亡人抄啓別單,則丙子戰亡之類,而其數,多至六百餘名,許多食物,非但似難遍及,取捨其中,尤甚未安。臣等考出本曹所捧京外成冊,壬辰以後戰亡人旌門贈職復戶之類,則皆是表著之人,數且不多。雖不落漏於其間者,旣有所據,別單書入,以爲施行之地,淸白吏所付單子一百十五張,自吏曹移送臣曹,而所錄或音同而字異,或疊錄而添書,亦難取信。若待實錄考出後擧行,則前頭遲速,未能豫料,自宣祖朝至先朝,淸白吏,姑先抄啓,各其奉祀子孫題給食物事,分付,何如?傳曰,今此啓單所付之人,似爲太略,且不無不均之歎,更爲察焉。
又以禮曹言啓曰,今二月十一日召對時,行司直沈光洙所啓,廣州鄕校,遠在古邑,荒廢旣久,以致儒生之嗟咄,事甚未安。臣意則移設於山城之內,使其城中之人,營建潔靜之地,則似當矣。上曰,言于該曹事傳敎矣。廣州鄕校之設於南漢者,必有所以,而荒廢已久,人不知有鄕校,則至於釋菜,亦未知行之與否。此非但本府儒生之責,前後府尹,亦難免其責也。以事體言之,本府官舍,旣在城中,則鄕校移設之擧,在所不已,而當此飢歲,勢難董役,待秋成觀勢擧行之意,分付,何如?傳曰,允。
又以禮曹言啓曰,今月初八日大臣·備局堂上引見時,大司憲宋浚吉所啓,太學,乃多士肄業之地,而書冊甚爲殘缺,其中小學,亦無一件。古昔帝王,雖外方書院,亦有書籍頒賜之時,況太學乎?書籍雖難一一備給,至如小學,或以內藏,或以他件,頒賜,何如?上曰,言于該曹,使之備給,此後頒賜冊進上時,政院,以一件例送太學爲當。又所啓,先正臣李珥,校訂小學諸家註,摠用雙行小學,以便觀覽。此本甚好,而卽今板本,無所在之處,若有印出頒布,則爲好矣。上曰,言于該曹事傳敎矣。,太學書籍,經亂之後,甚爲殘缺,至如小學,亦無一件,殊無奬掖多士之意,豈不寒心哉?小學板子,皆在於兩南,各五件印送事,自臣曹直爲分付,而文成公李珥校訂小學板本,亦在於全州府云。字畫雖刓,若補字刊出,則不費物力,可以速完而頒布,姑先分付,何如?傳曰,允。
大司憲宋浚吉疏曰,伏以臣,以至庸極陋,過蒙異渥,寵極而踣。福過生災,自是常理,無足怪者。臣居常有左邊偏虛之症,又有口眼若將喎斜者,而缺五六字厲,至其手足浮高,則平生所未有,而忽發缺二字,幸賴聖慈,曲賜矜憐,至以太醫,賜以珍劑,入冬以後,稍覺消歇,而五六日內,又有復發之兆。衰年疾痼之中,舊症新恙,逐時增加,豈不爲甚?臣之母墳遷改,已有定期,下去經紀,日急一日,而臣之病勢如許,又復解職靜調,小得差愈,然後方可爲遠道行役之計,臣之情勢,萬分切迫,長單請愈,常非獲已,而又此出仕之命,出於格外,臣誠惶感悶蹙,不知所爲。惟願聖慈,曲賜矜恕,亟遞臣職名,俾得安意調理,以遂私情,豈勝幸甚。答曰,省疏具悉至懇。已悉予意於召對時矣。卿其勿辭,更加安心,調理察職,以副至望。以上燼餘
上在昌德宮。停常參·經筵。
世宗大王忌辰齋戒。
自未至申時,日暈。
權大運啓曰,卽見伴送使金南重所啓,文張付處,不爲着名,殊無致察之意,推考,何如?傳曰,允。以上燼餘
上在昌德宮。停常參·經筵。
世宗大王大王忌辰。
辰時,太白見於巳地。夜自一更至三更,月暈。以上燼餘
上在昌德宮。停常參·經筵。
自昧爽至卯時,沈霧。自辰時至未時,日暈。申時酉時,日暈兩珥。夜一更二更,月暈兩珥。三更四更,月暈。五更,有霧氣。
下直,慶尙右兵使洪舜民,金堤郡守李文柱,長興縣監朴之墉。
權大運,以都摠府言啓曰,入直軍士,中日習射事,勅使回還間,啓請姑停矣。勅使旣已回還,今日爲始,入直軍士中日習射,請出標信。傳曰,知道。
曺漢英,以義禁府言啓曰,以戶曹啓辭,刑曹粘目。衿川縣監權軾缺五六字處置事,允下矣。卽爲拿囚之意,敢啓。傳曰,允。
又以義禁府言啓曰,閔應協等八人照律,及朴振缺數字人議處公事,啓下已久,而判義禁府事鄭維城,尙未出仕。臣等今雖開坐本府,不得照律議處之意,敢啓。傳曰,知道。
李正英,以弘文館言啓曰,本館新錄事,啓下已久而,尙未擧行,誠爲未安。闕員差出,趁卽圈點事,副提學金壽恒,旣於榻前,陳達蒙允,闕員已爲差出,而前頭多官,或有事故,趁未磨勘,則亦不無遷延之弊。新除授修撰洪處尹,身病呈辭,時未出仕,而聞其所患,不至大段,卽爲牌招肅拜,使之同議圈點,何如?傳曰,允。
傳于李正英曰,召對爲之。
李正英啓曰,工曹參判閔應亨請對矣。召對時入侍乎?敢稟。傳曰,知道。召對罷後入侍。
蔡忠元,以戶曹言啓曰,軍器寺書員安義男,黑角偸竊事,現露後,乙未年本曹黑角上下數,自本寺來問,本曹,査考其時上下置簿,則色吏韓義,乙未年春夏等黑角上下正冊,膠付兩張,合爲一張,掩其所錄,年久之事,只憑其置簿冊,終不得考出其實狀,以置簿中無上下之意,回報于軍器寺後,不無可疑於其間,其時文書及草冊,更爲詳考,則乙未年春夏等黑角四十六桶上下之數,果爲明白懸錄。其用奸之跡,始爲敗露,殊極痛駭,故色吏韓義,卽爲囚禁。令攸司嚴刑得情,何如?傳曰,允。
曺漢英,以兵曹言啓曰,卽此謝恩使一行入把驛馬,必須前期分定上來,可免未及之弊。依前例忠洪道五匹,全南道七匹,慶尙道十匹,江原道四匹,咸鏡道五匹分定,下三道則來三月十五日京中逢點,江原,咸鏡道,同月二十日安州逢點之意,各道監司處,行關何如?傳曰,允。
又以兵曹言啓曰,政院啓辭,年例邊將應薦不薦之員,令該曹察處事,傳敎矣。年例邊將應薦不薦之員,別單書入,竝推考,何如?傳曰,允。
又以兵曹言啓曰,今二月十七日正兵車尙敏稱名人,自通化門入來,缺二字金悌吉稱名人,自宣仁門入來,十八日業武劉缺一字稱名人,自金虎門入來,寺奴莫男稱名人,自丹鳳門入來,□□差備門外擊錚,極爲駭愕,竝令攸司,囚禁後治罪,通化門守門將黃元立,宣仁門守門將朴東益,金虎門守門將延缺一字,丹鳳門守門將朴原素等,常時不能禁斷,以致闌入,亦爲非矣。請推考。傳曰,允。
李正英,以禮曹言啓曰,故參判閔汝任,故府使閔汝儉,故府尹閔機等,兄弟叔姪,世傳淸白,皆以廉節之過人,特蒙先朝之褒奬,紳大夫,孰不知之?近以淸白吏子孫,食物題給事,臣今方抄出,而無文籍可徵者,不能抄啓矣。今見同副承旨李尙眞疏辭,則閔汝任,旣以淸白,被抄於當時,其孫閔光爀,以奉祀付錄者有年矣。亂後文書雖逸,亦足可徵,故參判閔汝任,別單中書入之意,敢啓。傳曰,知道。
又以禮曹言啓曰,以淸白吏戰亡人子孫抄啓別單草記,傳曰,今此別單所付之人,似爲太略,且不無不均之歎,更爲察處事,命下矣。以兵曹抄啓觀之,其數甚多,而亦豈無漏於其中者乎?不得已以壬辰以後,戰亡贈職表著者抄啓,則其數太略,且不無不均之歎,誠如聖敎,臣等難免不察之失,不勝惶恐,今若加抄,則非但取捨甚難,而且外方戰亡人居住,亦未知矣。其爲某道某邑之人,令各其道,抄出前後戰亡表表人奉祀子孫,題給食物,均蒙恤典,似無落漏之患。以此分付各道,題給食物後,開錄姓名,啓聞京中,則分付漢城府,一體施行,而淸白吏則似難以聞見抄出,取吏曹錄用單子中姓名開錄者外,竝爲抄出,別單書入,以爲依此擧行之地,何如?傳曰,依啓。
以乙未年同福縣革罷事公事,傳于曺漢英曰,本縣之人,所犯如此,而到今稱冤至此,人心不但可惡,其爲頑悍,亦可見矣。寧有聽理之理乎?議于廟堂事,勿出擧行中。
以召對時擧行條目,傳于曺漢英曰,大司諫啓辭中,無乃有落漏缺四五字未察處。
曺漢英啓曰,傳敎矣。召對時大司諫啓辭,旣自臺廳搆草以送,故以書入,而考見缺一字冊,亦無落漏之語,故還入之意,敢啓。傳曰,知道。
上御熙政堂,召對時,行大司諫李應蓍,大司憲宋浚吉,參贊官曺漢英,行司直沈光洙,侍讀官李慶徽,檢討官洪處尹,假注書李夏,記注官韓命遠·權碖入侍。李慶徽進講,又曰,呂與叔止問敬通貫動靜章一遍,上受讀訖,慶徽以文義進曰,蓋養氣,似爲有助於主靜工夫,故呂與叔,疑以爲問也。宋浚吉曰,吾儒,則先主體以運用,道家,則只收歛其心,無運用之功,此是吾儒異端之分也。慶徽曰,吾儒則有體而有用,道家則有體而無用矣。浚吉曰,所謂養氣云者,亦有二道。孟子所養,乃是集義所生者也。道家所養之氣,只是垂簾塞戶而已。故,程子則以爲道家工夫,若只謂之敬以直內,則可也,朱子則以爲亦不可直謂之敬以直內也。浩然之氣,生於集氣者,言其積漸之效也。國之立紀綱,亦猶養氣紀綱,非有形象也。今日行一善政,明日行一善政,自然積久,則紀綱自立。沈光洙曰,凡人,若只要專靜,全無思慮,則閑邪存誠,必以爲思慮,必閑邪存誠爲戒。旣曰誠信,則不擾于外物,故又以視聽言動,非禮勿爲,爲言。內外交修,則工夫。缺數字浚吉曰,敬以直內,言其主也。義以方外,乃是效也。若能敬以直其內,則君臣父子,各盡其道,事事物物,皆得其所。義以方外,得其中矣,政如忠恕之竝行而不悖也。蓋不收歛,則未免思慮紛擾,而終爲狂妄之人,太虛靜,則反如枯木死灰,而未有體用之功,必須誠意正心,然後可無此患矣。且誠意則易,而正心爲難。司馬溫公之平生,未嘗語人者,其爲正心,則非不至矣,却爲中字所亂,則此其正心,有所未盡之處也。慶徽曰,張子所言,卽持敬工夫也。言語動靜,晝夜瞬息,恒念常存,無所間斷,此是不息之功也。浚吉曰,詩云穆穆文王,於緝熙敬止。註曰,緝,繼續,熙,光明也。光明,卽繼續之效也。學者工夫,若能繼續不息,則自然積久,漸至光明之域矣。慶徽曰,事至應之,不與之往者,謂事若至前,則應之而已。事過之後,晏然不動,乃是敬也。浚吉曰,有事至之前,先發臆見者,有事來之後,頑然不應者,缺數字也。必事至應之,不與之往,乃是敬也。旣已應之,旋又隨往,則眞所謂怒於朝而色於市也。惟大公至正之人,則事事物物,自然順理,譬如鏡旣明而姸媸自分也。上曰,大公至正之人,則雖不勞思慮,而固當自然順理矣。凡人於遇事之時,亦不豫料度乎?浚吉曰,非此之謂也。以當今之事言之,朋黨之弊如此,若有一番彈劾之擧,而謂之出於色目云,則便是私意也。如此等處,正是省察處也。臨事料度,豈可無也?上曰,誠然矣。浚吉曰,得其半失其半云者,凡持敬工夫,貫通動靜,若操存於空虛不用之中,而固滯於流行運用之處,則此之謂有體而無用也。卽是得失相半也。靜時少,動時多者,蓋人之持心,守於靜則易,應於動則難,朱子門人,備知此患,故以爲若非躬行心得,則何以知之?夫屈者申之感,申者屈之應,閑時須是收歛,做事便有精神,故持心之道,無以異也。雖然,徒能守靜,而不知運用,則易失聖賢之域,而流於禪尼之學,其流之弊,甚至無父無君,如此境界,不難矣。上曰,必須動時動,靜時靜,然後工夫,方能專一矣。若固其無用,則何足謂敬也?浚吉曰,有事無事,吾之敬,少無間斷,然後可見不息之功,故中庸曰,道也者,不可須臾離也。可離,非道也。故君子恐懼乎其所不覩,戒愼乎其所不聞者,言其靜也。又曰,莫見乎隱,莫顯乎微。故君子,必愼其獨也。此言其動也。上曰,異端之學,人必須治心,然後可知,非吾道也。我國則三敎之中,只有儒釋二者,而道家,則今無。學者若能有意着工,則流入異端,不足憂也。浚吉曰,所謂道家者,以老子爲祖者也。我國則雖不崇尙,而中原則盛行云矣。上曰,我國則所謂道家者,曾有昭格署,而罷之已久,中原則與釋竝行,嘉靖皇帝,頗尙其道,至於闕內,多有道觀云矣。浚吉曰,萬曆皇帝發靷時,我國使臣見之,則道士先導,僧徒在後云。以此見之,則可知其時崇尙道家也。若以古事論之,宋眞宗天書之說,與明珠之語,俱極怪訝,可知異端之易惑人心也。近來老宰,學莫若新豐府院君張維,而其文集中,多有竝儒道釋三家之說,故學者多以爲言矣。李應蓍曰,凡負重罪而死於杖下者,不願停屍於城中,乃所以畏國法也。李曾雖未及正法,旣斃之後,卽當出置於城外,而偃然成殯於其家,至於銘旌,書以春坊顯官,發靷時,敢用華美喪轝,有同士夫之無故死於牖下者然,聞者莫不駭憤。爲其家長,何敢自恣若是?其兄前牧使李晳,罷職不敍,李曾職名,盡行追奪。上曰,依啓。浚吉曰,臣之情勢,萬分切迫,所患賤疾,雖非朝夕可慮者,而手足之浮,近來頗甚,猥陳辭章,未蒙允許。每每請急,極知惶恐,而情勢如此,玆敢更瀆,伏望特許遞職,就閑調治,趁期歸葬之地。上曰,前後上疏,旣已省矣。卿之情勢,予豈不知?第本府,非逐日用意,仍帶下往,以俟調病之暇。雖欲下往,何必遞職而後行也?浚吉曰,濫叨之職,何等重任,而乃敢仍帶往還乎?且臣之情勢,萬分不得已之事,前冬亦當下往,而生逢堯舜,不忍便決,敢此遲回者,已極悶迫。今則遷葬之期,只隔二箇月,必須寒缺數字前下往,方可議定新山,而臣之病勢又如此,若不趁速解任,累日調治,則必多狼狽矣。上曰,凡事不爲開心見誠,則未盡於情義相孚,故如是爲敎耳。卿之情勢,誠爲切迫,而予亦不無私心故,令該曹議處者,欲見他人之意也。浚吉曰,臣性本孱劣,無所肖似,只合端居鄕山,歌詠聖德而已。在朝供職,有何所益乎?設令該曹,不許遞歸,以臣情勢,何敢不歸乎?上曰,安心勿辭。浚吉曰,所啓罪人尙述事,小臣當初率爾發論,而卽今朝議,皆以爲斷獄之道,不必當如此。古語云,爵人於朝,與衆共之,刑人於市,與衆棄之。人君刑賞,只當觀衆論之如何,此事,自上何必不從?請罪人尙述,依該曹啓辭,嚴刑取服後行刑。上曰,所論如此,依啓。浚吉曰,新除授執義朴承休,時在忠洪道德山地,請從速乘馹上來事,下諭。上曰,依啓。浚吉曰,頃聞成均館婢子,有烈行云故,前日入侍時,偶然發端,而未能詳知,只陳大槪矣。蓋其曲折,則煩瑣不敢盡達,而凡人雖有哀痛之心,久則漸減,乃是常情也。此則不然,夫死之後,其哀痛之情,久而益篤,號哭之聲,日夜不絶,至令直官,不能安寢,畢竟自決而死,其烈行,實爲可嘉。問于在朝諸宰,則如宋時烈·洪命夏等,皆以爲不可無旌表之擧云,故敢此仰達。上曰,言于該曹。浚吉曰,係是外方民情,故不敢不達。全南道同福縣,乙未年間,革合于和順縣。以法典見之,則必有綱常罪人,然後方爲降號革邑,而今此同福縣,適因客舍失火,延燒殿牌之故,至於革罷。近來郡邑,或有殿牌破毁之變,而猶慮後弊,非惟列邑,不罷其守令者,亦有之。同福民之原情,實爲可矜,故,全南監司徐必遠,因本縣民人呈訴,至於累次牒請,故其民人等,千里遠來,欲爲陳疏,而不敢彷徨云。此旣非係于綱常之變,則革罷,今已五年,許令變通,恐無不可。況不待十年許復,曾有大興已行之規矣。上曰,令廟堂議處,其時公事,承旨亦爲考準,可也。上曰,僉知權諰,已爲下往耶?時在仁川耶?浚吉曰,時在仁川云矣。上曰,曾以上來之意,再三下諭,而終不肯來,殊甚缺然矣。承旨,以此意更爲下諭。曺漢英曰,工曹參判閔應亨,請對來詣,卽令同入乎?上曰,出去後更入,可也。乃罷出。以上燼餘
上在昌德宮。停常參·經筵。
夜二更,月暈。三更,月暈兩珥。四更五更,月暈,暈上有冠,色內赤外靑。
下直,咸平縣監李觀徵。
曺漢英,以都摠府言啓曰,副摠管南老星,禮曹坐起進去晝仕,請出標信。傳曰,允。
傳于曺漢英曰,大臣·備局堂上,引見。
曺漢英,以刑曹言啓曰,大司憲宋浚吉所啓,罪人尙述,依該曹啓辭,嚴刑得情行刑,上曰,所論如此,依啓事傳敎矣。罪人命孫,一體處絞單子,啓下矣。尙述則今當開坐取服,而命孫則依前啓稟,爲先處絞之意,敢啓。傳曰,知道。
李尙眞,以義禁府言啓曰,以軍器寺啓目,刑曹缺數字事,丁繼榮,移義禁府處置事,允下矣。卽爲拿囚之意,敢啓。傳曰,知道。
李正英,以禮曹言啓曰,本曹正郞金玉鉉,以宿病之人,重患感傷,日漸澌敗,使之累日調治,而病勢一向危重,勢難供職。正郞金玉鉉遞差,其代,後政改出何如?傳曰,允。
又以禮曹言啓曰,上年冬京畿監司各陵奉審時,禧陵莎草,雖似稀疏,不至大段,恭陵莎草,幾盡無之,土色全露云,故待開春奉審之意,覆啓允下矣。禧陵莎草,姑待新葉抽生,以爲觀勢奉審之地,而恭陵則似當趁此時,大臣以下奉審,以此知悉諸各司,何如?傳曰,允。
又以禮曹言啓曰,今二月十八日召對時,大司憲宋浚吉所啓,頃聞成均館婢子,有烈行,不可無旌表之擧事,上曰,言于該曹,傳敎矣。諸道孝行啓本,前後啓下已久,而適値本曹,進上未備,時未等第,報政院矣。今此大司憲宋浚吉所啓,官婢之烈行,實爲可嘉,不可無褒賞之擧,諸道啓本等第時,一體稟處,何如?傳曰,允。
李正英·李尙眞啓曰,傳曰,罪人命孫,刑曹,以草記啓請處絞,而將行處絞之意,不爲別單書入,但入其已爲處絞之單子,已失常規,極爲非矣。凡罪人行刑之日,例不開坐,若因草記,卽當行刑,則引見命下,而政院不爲稟啓,是何事也事,命下矣。罪人命孫處絞單子,當初已爲啓下,而因臺臣啓辭,中止矣。尙述事,蒙允之後,刑曹依前啓稟爲處絞之意,陳達於草記中,其不爲別單啓稟者,蓋以此也。大槪罪人行刑之日,則自上例不殿坐,而臣等之不能覺察,未及取稟,致勤聖敎,不勝惶恐待命。傳曰,知道。勿待罪。
李尙眞啓曰,兵曹郞廳來言曰,闕內各處,入直軍士,夜巡檢云矣。傳曰,知道。
上御熙政堂,大臣·備局堂上引見時,領議政沈之源,左議政元斗杓,禮曹判書洪命夏,刑曹判書蔡裕後,兵曹參判吳挺一,行大司諫李應蓍,戶曹參判洪重普,刑曹參判柳赫然,大司憲宋浚吉,兵曹參知兪棨,同副承旨李尙眞,副提學金壽恒,假注書李夏·權斗樞,記注官韓明遠·權碖入侍。元斗杓曰,向者不安之候,今則何如?上曰,已盡差愈矣。元斗杓曰,虎潛丸,未知進御否乎?上曰,自十六日始服矣。沈之源曰,兪棨上疏,大臣旣已獻議,伏想已經睿覽否乎?上曰,疏中變通軍布一事,諸大臣收議,皆以爲難行,而缺數字卿之意,亦如前日之言,則決無可爲,而回啓末端,所謂登對時稟處者,何事耶?之源曰,收布之事,旣不爲之,則物故徵布之弊,以兵曹封不動,備邊司餘丁等木,推移用之,何如?上曰,餘丁木,有幾何耶?之源曰,卽今所儲木,五十同矣。斗杓曰,物故者之不減其役,已極冤苦,而至於兒弱之徵布,亦甚矜惻矣。上曰,自是缺四五字也。斗杓曰,年至十六,然後方爲完定軍保,而卽今軍保之類,半是乳下之兒,誠爲殘忍也。雖在平日,不可無變通之擧,況此大無之年,列邑飢民,均蒙惠澤,而獨於此輩,不施矜恤之典。兪棨疏辭,雖未能行,而欲爲變通者,其誠是矣。逃故老弱,雖難一一減除,而如物故未定代,及老弱納布之類,尤當急急變通,先使諸道,明白査出,而其減布之數,以京中所儲,推移充用,似當矣。上曰,收布之難,豈不知之,而必欲爲之者,誠出於萬分不得已之計,豈有他意乎?之源曰,昨見黃海監司元萬石狀啓,則入作之類,各捧一疋,而其數多至累百同云。他道同然,則可以資用矣。上曰,入作之類,其情可惡,徵布亦宜,而此則本非鎭久可行之事,今若一朝斷定,則安知他日更有何辭耶?斗杓曰,洪重普,以收議公事,回告諸大臣,則皆以爲額外校生,降定軍役,宜當云矣。上曰,此擧,非爲富國也。逃故之弊,人多言說,而未得救弊之策。兪棨之疏,似有合宜,故欲爲定行者,意謂彼勝於此,而諸卿之意,皆以爲難,何可强排群議而爲之乎?見其節目,則其意皆好,而其中有難行者,當今衰季之世,遭此凶荒之年,國令不信,人心極惡,雖籍名之後,按簿點閱,猶難一一盡捧,誰有自來呈單,必欲備納乎?況此飢民,朝不慮夕,一疋之木,辦備亦難,雖有嚴令,皆思姑息,或慮其後日之見欺,或慮爲高麗公事,不過三日,必不肯趨令矣。不但有名而無實,徒爲歛怨而貽笑而已,則反不如初無此擧之爲愈也。之源·斗杓等曰,上敎至當矣。諸臣之議,亦如是矣。上曰,先査物故兒弱,以示蠲減之意,則誠亦好矣。且今年凶歉此甚,雖難得充其未代定之數,明年則乃是式年,不可不豫爲熟講,着實擧行也。斗杓曰,欲爲變通,當斯速査出,然後方可及夏前,施大惠也。之源曰,先許以兵曹木用之,似當矣。洪命夏曰,若只除兒弱,代用兵曹木,監兵營所儲者,亦足用也。若竝査實。缺數字斗杓曰,兒弱代定者,及其年滿之後,則當爲別軍矣。上曰,大司憲進來。卽今所論之事何如耶?宋浚吉曰,臣之所知,安知參酌?第前日發端之時,臣有所陳達之言,此非今創論之事。向者鄭經世·趙翼,近來金堉·金益熙,皆有此議矣。古語曰,人心不如我心。當初臣言,則以爲國家此擧,實出於千萬不得已,則洛下士民,可知朝廷本意,而或慮其分等一事,或爲致擾於外方也。卽今見之,則都下之人,反不知朝家本意,此法之行不行,不須擧論,而人心如此,臣竊慨然也。近日或逢三南士民之上來者問之,則皆以今年救恤之事,外方咸仰聖德云。若復聞如此等言,則外方非徒爲怨,必將竝忘前日之恩澤矣。任義伯爲慶尙監司,頗有料理之事云。後日招見,何如?上曰,自廟堂招問無妨矣。斗杓曰,臣曾聞義伯之言,則慶尙道逃故,不爲懲布,以營中所儲木充用,則其數不多云矣。上曰,以一道見之,則雖似不多,合八路計之,則想必不少矣。雖然,白骨徵布,黃口充軍,愁怨固宜,誠爲矜惻,此論旣發,旋又停止,則必有他變通之擧,然後可無其落莫之歎也。浚吉曰,世降俗末,人心姦巧,物故者,不無以生爲死之弊,逃亡者,或有姑息避匿之事,而其中,實多久遠逃亡,及分明物故者矣。在國家之道,則寧爲見欺於奸民,而不可不速爲變通也。斗杓曰,物故兒弱,爲先査出,其代則待秋充定,何如?命夏曰,査出之擧,若値農時,則必多騷屑矣。之源曰,必須急急査出,然後方可及農前施惠。此擧,本爲減役而發也,渠輩雖勞,不怨矣。上曰,此事,必須詳査,的知其數,然後方可減布矣。物故兒弱,爲先明査。且各邑當初,旣以兒弱充定,而到今査出之後,若爲論罪,則必無明白査覈之理,兪棨之言是矣。勿爲論罪事,亦爲行會。之源曰,物故兒弱査出事,命下矣。只今三南査出事,卽爲分付乎?上曰,八路一體分付,可也。浚吉曰,春秋考講,落講者汰定軍役之規,未知載於大典乎?近來創立乎?命夏曰,此擧,行之久矣。浚吉曰,曾聞鄕里老人之言,則三南,乃是古規云矣。今此春秋考講者,未知朝家本意,在於勸奬乎?在於得軍乎?外方之人,不知勸奬之意,而以充軍之計,則人心之不服,此可見矣。且考講之時,或有以科案講者,或有以校案講者,三南,各異其規矣。洪命夏曰,浚吉之言,皆是矣。各道校案,一番釐正,未知何如?上曰,應講案及籍名案,各異云,然耶?浚吉曰,臣在湖南之〈時〉,則雖不至已甚,而第慶尙道,則以科擧都目取講,而落講者,便定軍役,故遠地儒生,上京赴擧,誠爲悶苦矣。命夏曰,都事之以科擧都目考講,實非朝家本意也。且落講之類,降定武學,而曾因金徽上達,武科則許赴,而文科則不許,此輩之厭避,良由於此。設使有借述之弊,許赴文科者,無不可矣。浚吉曰,臣在鄕時見之,則鄕中操弓業武者,甚多。蓋緣朝家鍊習武才之擧,極爲勤實,故以致如此,此輩皆願萬科,以爲若設萬科,則得軍必多云矣。上曰,樂生價布,舊捧十二疋矣。今雖減捧三疋,此是難堪之役矣。浚吉曰,懷德地則無官奴樂生,故弊及煙戶矣。兪棨曰,有廳者,無老弱乎?斗杓曰,有廳者,不爲老弱代定,故無老弱矣。兪棨曰,騎兵,有三奉足,而本無捧布之事。步兵兒弱,旣有査出之擧,則騎兵兒弱,何以爲之乎?之源曰,旣曰兒弱,則似無異同矣。上曰,此類亦爲一體變通。之源曰,昨日閔應亨所達三件之事,今當爲回啓,而所謂沿海九邑官需米,乃是守令所捧者也。今若盡除,下官何能成樣也?江都米取用事,旣已議定,更爲回啓矣。北道埋子之變,臣亦初聞。似是前日閔維重所達埋子之說,而老人誤知,以埋爲達也。曾以此事,移文問于本道,則以元無爲答。今亦更問乎?兪棨曰,此事缺二字事,故雖有之,而渠輩不敢直告,諱而不言矣。上曰,更加嚴禁之意,申飭本道,可也。之源曰,各司寺奴婢貢事,臣則不知其當也。當此凶歲,旣施蠲減之意,而至於內需司奴婢,不減其貢者,何也?兵曹上番軍納布一事,卽今所論之言,更無擧行之事也。上曰,昨日閔應亨賑救事,懇懇陳達。雖非此言,予豈暫忘?目今春窮方劇,飢民之事,益切矜念,而近日久不見監司狀啓,尤極鬱鬱。餓殍多少,及賑救形止,連續啓聞之意,承旨,措辭下諭三南監司處。浚吉曰,畿甸之民,則以爲今年失農,無異三南,而不得均蒙賑恤之典,爲言矣。上曰,畿民之有此言,固宜也。糜粥賑救之事,何以爲之?洪命夏曰,春事尙遠,故時未設廳矣。浚吉曰,綾川府院君墓幕十數間,今方造作,而當此窮春,其弊尙多。如不緊之舍,則待秋造作,似當矣。命夏曰,始役已久,想已完畢矣。之源曰,慶尙道機張縣,尤甚殘弊,故曾因本道監司狀啓,有蔚山地下缺一字面割給之事矣。其後監司,更請還給本府,故備邊司,亦以還給之意,回啓,而依回啓施行事命下矣。到今蔚山民人等,以尙不還給事,來訴本司,未知何以處之乎?上曰,依前啓下施行。上曰,都憲,見政院所考出同福廢革時公事乎?浚吉曰,朝見傳敎之事,不勝惶恐,臣未見其時公事,而只聞外方民情如此,故不敢不達矣。凡事在綱常大變,然後方爲降號革邑,而此則雖出於人心之不淑,比諸綱常,實爲有間,年限減半,似當矣。上曰,本意,在於焚燒殿牌,則與綱常何異也?雖或從後議處,而今番則決難撓改矣。上曰,近來閭閻痘患,尙未寢息耶?之源·斗杓曰,如前爛熳,而今則頗順云矣。上曰,世子未經痘患,而頃者闕內,有驚懼之事,眼疾且苦,久停書筵矣。今則眼疾少差,待開月當爲開筵,而宮官,欲令勿早入,未知何如?斗杓曰,此事,愼重爲貴矣。命夏曰,島主承襲已久,賻物單子,斯速啓下,所送譯官,亦令豫爲差定,何如?上曰,依啓爲之。缺某名字曰,聞譯官之言,則倭人望譯官之再來,而。缺三四字上曰,何故也?命夏曰,以致弔致賀兩件事,爲望,而倭譯,無兼爲幹事之人,以是爲慮矣。上曰,洪喜男差定,而第譯輩,不顧國家之事,惟思自己之利,其爲情狀,都爲可殺,而不可恕者也。李亨男之所爲,尤極痛駭,刑曹,其能猛治之。之源曰,洪喜男敍用,而今後惕厲之意,嚴飭以送,可也。命夏曰,近來人材,誠極乏絶,士林作成,收效未易。自前有春塘庭試之規,而今則久不設行,不可不一番慰悅多士之擧,且聖候平寧之後,亦當有慶科矣。庭試設行,何如?上曰,旣不受賀,何必設科?命夏曰,臣之此言,非徒爲因慶設科,兼欲得人材也。伏望下問于大臣,何如?之源·斗杓等曰,慶試設行,恐無不可矣。上曰,明年有大比之擧,何必別設慶科乎?斗杓曰,雖有大比之擧,得人,不如別科也。上曰,中原則只有大比之科,而元無別擧之規矣。大司憲之意,如何?浚吉曰,臣於前日,妄引古語,猥達天聽矣。聖候復常之後,終不受賀,聖德則可謂至矣,而群情缺然,臣常以率爾妄言,爲恨矣。今此庭試,則設行,似好矣。上曰,此非緊急之事,姑徐,可也。李尙眞曰,大臣·備局,旣爲講論大事,微末小臣,不宜有所干豫,而旣有區區所懷,威顔咫尺,不敢自隱。收布一事,臣之淺見,亦未知其穩當矣。兪棨本意,全出於慘憐軍士,則物故兒弱之減布,亦云施行。其疏意,民之蒙惠,尤爲不細,第臣愚意,猶以爲未盡。減布之事,正如救荒,一年之外,後難繼也。上曰,然矣。尙眞曰,身役之苦,草野所共言。變通之計,今旣數端,而止於一時減布,更無大變通,則哀此民生,終無解倒懸之日矣。軍士收布之政,往牒所無之事,必宜全減軍布,只以束伍,爲其身役,而軍布爲經費已久,則不可以充其經費之數,此則當待其詳知民數,然後可議也。今天下,安有不知民數而爲國者乎?兵政變通之端,若不先知民戶之數,而此事當爲一場騷擾之弊,何可輕議?從今豫爲講究,待時爲之事下諭矣。斗杓曰,欲知民數,莫如號牌也。尙眞曰,號牌之擧,豈是至缺二字,而丁卯之亂,遂寢不行,有若國家,初不可爲之事,示缺二字民,今若更擧,則民必不信,亦甚驚騷矣。五家作統,自前代比閭之法,而管仲行之,先儒亦言之。若嚴立科條而行,則豈不及於號牌也?此法旣行之後,依法典行大軍籍,可也。天之生民,本非偏厚偏薄於貴賤也。豈可使兩班逸樂,而下民困苦乎?收布於落講者,則可充軍布之數矣。兪棨曰,大軍籍與五家統,皆好,而但民人,皆以充定軍役,爲疑矣。且主客之戶,必須明定,而其中所謂客戶,尤宜優待,然後可以爲也。尙眞曰,兵政變通之時,難免騷屑,則事之次第,當不必以二三臣意必從。今先正貢案,失其土宜,如羅州蕨薇進上之類,推移改定,以便備納,其或不緊於國用,而大爲民弊者,竝爲稍裁損之,以此先布德意於民間,而量田,不可不待秋農事稍豐,則卽使爲之,稅入旣裕,則又可減科外之役矣。然後爲五家統,仍修軍籍,則田政兵政,可以俱平矣。臣之愚見如是,不必爲宜,而請令大臣,卽爲議處。上曰,俱是急務,所言是矣,而勢難一時變通矣。尙眞曰,貢案修正,則本非騷屑之事,而一番釐正,決不可已,問于大臣何如矣。缺數字發落。尙眞曰,入作收布,臣未知其可也。民心巧詐,謀避身役,不必固可惡,而揆以王政,其有流民,實爲國家之羞,正宜反救之,不當疾視。自上有可惡之敎,似爲未安。若行五家統法,則此輩當與元居人無別,別爲收布,恐不祗當。上曰,此則必當爲之矣。金壽恒曰,本館新錄,今方爲之,修撰安後說,方以親病,受由在外。所當待其上來,而前頭事故,有難豫知,故不得等待,卽爲圈點之意,敢啓。上曰,知道。乃罷出。
兵曹判書鄭致和疏曰,伏以臣,猥將私懇,屢瀆宸嚴,罪合萬殞,而聖眷曲庇,譴罰不加,前後溫批,異數稠疊,臣誠惶恐感激,若無所容。第臣所患,初出於外感,而卽今症勢,內傷爲主,元氣萎苶,形容換脫,寒熱似瘧,發作無常,如臣之喘,委頓床席,虛帶重任,不勝惶悶。臣雖無狀,亦有知識,犬馬之疾,如有一分自力之勢,則何敢不避煩猥,一向祈免,上孤聖恩,下速逋慢之罪哉?一日二日,差復無期,曠廢職業,已過半月,病心焦煎,罔知攸以自處。不得不冒死更籲於天地父母之前,伏乞聖慈,俯賜洞察,將臣本職及兼帶同知經筵備邊提調,竝許遞改,千萬幸甚。啓下備邊司,缺數字司粘目,兵曹判書鄭致和疏辭啓下,有缺數字日之坐,領議政臣沈之源,病未來缺數字啓爲白有如乎,鄭致和,當初所患雖重,今日缺數字重任,不可輕易遞改,而重臣進退,自下不敢缺數字上裁,何如?啓依所啓施行。以上燼餘
上在昌德宮。停常參·經筵。
藥房都提調臣元斗杓,副提調臣柳淰啓曰,昨御便殿,引接群工,酬酢移時,伏未審夜來,聖候調攝何如?臣等憂慮未弛,敢來問安。答曰,無事。
中殿問安。答曰,知道。
世子宮問安。答曰,知道。眼疾漸差。
嬪宮擧哀後,政院問安。答曰,知道。
李尙眞,以都摠府言啓曰,副摠管柳汝,以文臣朔試射試官,缺數字去晝仕,請出標信。傳曰,知道。
缺四五字處有旨草,傳于李尙眞曰,全南監司狀啓中辭緣措辭,添改以缺數字命下矣。元草中添書他語,似涉難便,故全南監司則別爲書入,而元單字中付標之意,敢啓。傳曰,知道。
傳于柳淰曰,召對爲之。
李尙眞,以都摠府言啓曰,副摠管南老星,以武臣講缺數字除標信賓廳進去之意,敢啓。傳曰,知道。
李正英,以禮曹言啓曰,故領議政金堉妻貞敬夫人尹氏,今日卒逝。其在王世子嬪,爲祖母之喪。擧哀一節,依五禮儀,今方磨鍊儀註,直入世子宮,而服制則嬪宮私親,爲人繼後,似當降等,亦依前例缺數字十日而除之之意,敢啓。傳曰,知道。
以禮曹對島主處賻物磨鍊單字,傳于李正英曰,後日登對時,更稟處之。
左副承旨曺漢英疏曰,伏以臣,昨於申出之後,始聞以命孫行刑之日,引缺二字下,而終不稟啓,致勤聖敎,同僚以此待命,臣獨不得豫焉。臣誠驚惶駭慄,不知所以措躬。終不能覺察,一院雖均,而職忝該房,臣實當之。所以專在於臣,而待罪,反後於人,有若推諉而倖免者,臣罪至此,又加一倍矣。仍竊伏念,臣本善病,逐日漸痼,去秋以來,症端百出,膝骨酸痛,屈伸甚難,暫時俯伏,疼不可堪。肩臂痿緩,右邊特甚,執筆作字,往往不成,眼目眵昏,毛髮頓換,形外缺數字,精神餘幾?近密出納之任,決非所堪,而當初除命之下,輒敢冒出者,粤自玉候違豫復常之後,今已經年,未嘗獲近陛所,犬馬微誠,伏切戀結,思欲一番入侍,瞻望穆穆之光威耳,非謂能堪是任,而乃敢偃然承當也。曾未缺數字而有此許大做錯,若使仍蹲不去,則未知誤了幾許事也。伏乞聖慈,矜其缺數字將臣本職,亟賜遞免,俾得保全孱喘,缺三四字罪,則其在公私,豈勝幸甚?臣無任隕越屛營之至,謹昧死以聞。答曰,省疏具悉。爾其勿辭察職。
吏曹判書宋時烈箚曰,伏以臣,疾病餘喘,幸而持支,自數日以前,新症忽發,頹臥呻吟,已經七日矣。從前狗馬之賤疾,每蒙聖慈之眷念,以是惶恐,未遽請急矣。今則眞元澌敗,勢甚難留,不可以旬月爲期,而且念臣,叨受重任,已有月日,秋毫無效,疵衅層出,固當亟蒙鐫削,以謝公議,缺數字,今加之以疾病,曠廢其職務,顧玆典選之地,豈是養病之場耶?伏乞聖慈,裁察公私,亟賜鐫遞,不勝幸甚。且臣竊有所獻焉。昔聖人答子貢之問政,以信爲本,雖死而不可去。司馬光亦曰,信者,人君之大寶也。國依於民,民保於信,而諸葛君臣,能以區區之蜀漢,爭衡丕·權之强暴者,只以信義,固結其民心,故聖賢之訓甚明,而前古之跡可驗,則今日之急務,缺數字於此也。日者,朝家申明舊典,外方所納之布,必以三十五尺爲準,遠方窮民,無不喜悅,以爲庶有一分之惠矣。昨聞御營廳所收,依前以四十五尺爲率云,臣竊怪焉。朝廷旣以舊典行會,則爲其令者,何敢廢閣不行,而以厲殘民乎?斯民也,至愚而神。彼將曰,朝廷,外爲輕徭之令,以悅吾等,而陰幸列邑之不從,以爲利也,則此眞朱子所謂掩耳盜鍾,其罪愈大者矣。不知當該之官,何故而以貽不美之名於朝家哉?其事雖小,所係甚大。伏願殿下,亟下嚴旨,凡內外該官及鄕所色吏,一切繩以廢閣命令之律,則四方之民,曉然以知朝廷之可信,凡有所令,不待驅督而自趨矣。缺數字申前令,除非國中所自長短者外,一切以缺四五字分寸以上,使不敢差池,則上下相信,缺五六字,臣不勝大願。取進止。答曰,省箚具悉。箚中所論御營廳綿布收捧事,看來殊甚可駭。當該官員,姑先從重推考,內外官吏,繩以嚴律事,竝令依箚辭施行。且卿之所患如此,不勝念慮矣。卿其安心勿辭,調理察職。仍傳曰,遣知事柳後聖看病,啓下御營廳。
御營廳啓曰,本廳,以新設軍門,凡干體例,略倣訓局之規,而至於保木,則訓局每人收三疋,本廳每人收二疋,疋數旣減,升尺亦爲差減。願屬者日多,而軍兵無怨言,故自前隨納隨捧。都監收布,則專爲軍兵之衣資,以廣密織造三十五尺,甲午年入啓定奪,而各道,枚擧密織之難,依前願納之意,啓聞定式上納,兵曹收布,或以四十尺備納,而三十五尺之木,雖傭雇不願受。雖有過式之木,不爲截還,仍舊捧納,理勢固然。且法典內番價綿布,升數不準,則麤疏不已云。近來木品,甚爲麤踈,較之以加納半疋,則四十尺捧上,未爲過濫。凡役民,固不可偏重偏輕,戶首則廢棄農業,不避寒暑,六十日上番操鍊,爲其保者,只納麤短二疋之木,而豈有安過一年之理乎?此所以保人等,雖納四十餘尺之木,不以爲怨者也。況本廳前後所捧,式準四十尺者,或四十一二尺者,而四十五尺之木,則外不上送,廳亦不納,或纔過三十五尺,而戊辰年本廳保木,以五六升三十五六尺定式事,啓下行會,升數若或麤疏,不合定式,則退送改備,似有其弊,故尺數雖或有過於三十五尺之規,亦爲捧上。今見吏曹判書宋時烈箚辭,不勝瞿然。自今以後,必以廣密織造三十五尺,徵捧輸納之意,申飭行會于各道,京外官吏,如有不遵命令者,依律,何如?啓密織則猶之可也,而缺。
上御熙政堂,召對入侍時,參贊官李正英,掌令許穆,侍講官李慶徽,檢討官洪處尹,記事官李伯麟,記注官魚尙儁·權碖。李慶徽,進講心經,自一向把捉,至深味之,讀一遍,上亦讀一遍。慶徽曰,心者,活物也,難靜而易動。若一向把捉,則纔有放下,便卽蕭颯。所謂蕭颯,無力者也。若防放下之患,則可無此病,尋常提掇,是乃養心之法也。洪處尹曰,人之一心,操則存,捨則亡,出入無常。若一向把捉,則本心之外,又添一箇心矣。惺惺而起,是乃不息之工夫也。許穆曰,心者,難以形容。凡物未交之前,則本心之體,虛明不昧,有何形影之爲把捉者也?慶徽曰,靜坐良久,則未免有發動之機。若是可爲之事,則惟當思量,若是不好之事,則亦當斥退也。上曰,殺了之了字,何意歟?似是語措也。慶徽曰,然矣。處尹曰,一念之動,衆慾攻之,幾微之間,用功省察,可也。慶徽曰,心之善惡,本無發動之理也,惟在辨其善惡而已。穆曰,果如昭明湛然,無一念査滓,則物皆順應,皆得正矣。慶徽曰,此章所謂當官多事,膠膠擾擾,於我何與焉,謂應事接物之間,酬酢萬變,而皆得其當,則膠膠擾擾,自無與於我矣。周濂溪所言,仁義,乃濂溪心上工夫,而夫人之道心,必有體而有用矣。上曰,膠膠何義歟?穆曰,萬念纏撓之義也。慶徽曰,事物雖紛撓於前,我得善處之道,則其於截斷定理之道,何憂之有也。至於杜門謝客,無異於楊氏爲我之學矣。處尹曰,儒者,負繼往開來之責,何可杜門謝客,有同尊尙虛無者也?慶徽曰,天之生人,使之擔當天下之事,豈有杜門不管事之理也?上曰,此門,何義歟?似是吏文所在,們缺一字之義矣。穆曰,然矣。慶徽曰,宋時學者,多染禪尼之學。許順之,亦有此習,故朱子以此答之矣。處尹曰,淡泊吾神吾眞等語,皆道家語也。慶徽曰,心者,有體有用,一動一靜,皆有當然之理,而若或棲棲於淡泊,則其流之弊,必歸於老佛矣。必使此心,當動而動,當靜而靜,不失其道,可也。至於一向把捉,棲心淡泊,非吾儒工夫也。上曰,初學工夫,固當循序,不可有躐等之患也。處尹曰,程子敎人,必以敬,非敬則不以爲學矣。其後道問學工夫,漸至解弛,而專尙德性工夫,蓋由陸氏之學,大行於後學,多慕之致也。穆曰,涵養之功,非敬則難矣。慶徽曰,所謂敬之工夫,若如佛老之論,則或溺於虛無,而此敬者,以天理言者也。雖至靜之中,亦有發動之心,易復卦所謂,復見天地之心,至日閉關者也。上曰,至日閉關者,何義歟?處尹曰,古之聖王,於一陽初生之際,必以陽而養心,亦非遠事絶物,閉門兀坐之謂也。啓後光前,若以敬爲心,則萬事酬應之際,非但然也,而至於善端之發見於外者,亦皆昭著也。慶徽曰,敬之工夫,以靜爲本,然後必能通貫動靜矣。處尹曰,平居對越上帝,靜時敬也,出門如承大賓,動時敬也。慶徽曰,張敬夫所謂,要須察夫四字,皆一意也。動以見靜,體用不離,此數語,語意俱到,學者無不觀省用功也。果然用功於敬字,則七情未發之前,本源澹然,無一毫錯謬之失矣。慶徽曰,濂溪主靜之說,朱子與陸象山,亦多論辨之矣。此敬工夫,必須體驗于身,然後方可覺悟,何可以言語形容也?穆曰,聖賢千言萬語,不可一一形容,惟在聖學,反覆自得之而已。穆曰,法府,方修擧禁令,申飭一時,而外方則不知,臣新從京畿邑來,所經各官,亦不知禁令旣下。臣來問本府,則旣已行會各邑云,事極怠慢。請京畿監司崔惠吉推考。上曰,依啓。又曰,館奴自一,虛實間旣以盜牛,捕盜廳承服,則其罪,自有其律,而捕盜廳,仍爲加刑,斃死杖下,自一之妻,爲夫自裁之義,以大司憲宋浚吉啓,自上下該曹,旣令旌表其行,則捕盜廳,自一取服後,任意加刑致斃,極爲不當。當該捕盜大將,請從重推考。上曰,依啓。又曰,守令下直,必見公卿臺侍者,重朝廷之意也。自古流來舊例,近來國家體面大壞,秩高守令,則全不顧古事,虧缺體面。吉州牧使李尙逸,安州牧使洪處大,請推考,以存事體。上曰,依啓。遂罷出。以上燼餘
上在昌德宮。停常參·經筵。
夜三更四更,月暈兩珥。五更,月暈。
下直,尼山縣監南斗夏。
曺漢英,以都摠府言啓曰,副摠管南老星,禮曹坐起進去晝仕,請出標信。傳曰,知道。
又以都摠府言啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
柳淰啓曰,右副承旨權大運,同姓六寸妹夫學生金萬亨妻權氏,身死,服制已過四日,出仕,何如?傳曰,允。
以京畿監司崔惠吉,以病辭狀,傳曰,勿辭調理察職事,回諭。
李正英,以禮曹言啓曰,嬪宮服制,降等磨鍊事,啓下矣。成服儀注,直入嬪宮之意,敢啓。傳曰,知道。
以戶曹謝恩使賜米等磨鍊事,傳于蔡忠元曰,嶺陽君所給賜米盤纏等物,與靈豐君時所給之物,同耶?
蔡忠元啓曰,以本曹謝恩使賜米磨鍊等單子,傳曰,嶺陽君所給賜米盤纏等物,與靈豐君入去時所給之物,同耶事,傳敎矣。靈豐君赴京時,衣資盤纏,以大臣例磨鍊,則其時自上特爲傳敎,以大君之下大臣之上,更加磨鍊矣。今此嶺陽君賜米等事,當以靈豐君例磨鍊,而靈豐君衣資盤纏,加磨鍊於其時,特命,故該曹不敢任意援例,姑以大臣例磨鍊,敢啓。傳曰,依靈豐君例,磨鍊給之。
曺漢英,以兵曹言啓曰,內司入直佐郞吳尙,稱以病重,不待交替,徑先出去,事極可駭。吳尙,從重推考,以懲新進怠慢之習,何如?
李尙眞啓曰,當日吹螺赤李金稱名人,自敦化門入來,良女□□稱名人,自丹鳳門入來,私奴俊元稱名人,自宣仁門入來,差備門外擊錚,極爲駭愕,囚禁治罪,敦化門守門將鄭後善,丹鳳門守門將姜洧,宣仁門守門將黃應欽等,常時不能禁斷,以致闌入,亦爲非矣。請推考。傳曰,允。
又以備邊司言啓曰,各道物故·兒弱査減身役事,行文草,依前榻前定奪,搆出正書以入之意,敢啓。傳曰,知道。依此用之。
備忘記,傳于李尙眞曰,史官二員待命,騎馬六匹立之,宮城摘奸。
李尙眞啓曰,內摘奸留門標信下後,金虎門守門將,不在直所,呼喚良久,始自他處而來,以致標信久淹,事極未安,而其擅離闕門信地之罪,不可不懲,當該守門將,從重推考。傳曰,允。
又以兵曹言啓曰,卽刻中使史官留門出去之際,金虎門守門將,不在直所,累度催促之後,始乃從他處來到,以致留門遲延。擅離直所之狀,極爲可駭,請同門守門將楊澳,從重推考。傳曰,允。以上燼餘
上在昌德宮。停常參·經筵。
巳時,日暈兩珥。
下直,龍宮縣監朴。
權大運,以禮曹言啓曰,坡州校生金光豪,自上年正月,入學居齋,而同年九月,本道都事考講時,以呼不,降定武學。故光豪,呈訴於備局,則備局,使臣曹査處,故臣取南學食堂到記,則自上年正月至九月,金光豪姓名,果爲懸錄。其居齋,明白無疑,而以呼不,降定武學,似爲冤枉。武學頉下事,分付兵曹,何如?傳曰,允。
又以兵曹言啓曰,當日幼學朴智缺四字稱名人等,自宣仁門入來,差備門外擊錚,極爲駭然,令攸司囚禁治罪,同門守門將黃應欽,常時不能禁斷,以致闌入,亦爲非矣。請推考。傳曰,允。
備忘記。傳于蔡忠元曰,昨日吏判箚中所論,綿布升尺之事,實非偶然之意,其後何無擧行之事乎?朝家非無善政,而內外官吏,慢不奉行,以致民怨於下,而失信者多矣。自今申飭內外官吏,繩以重律之意,俾不至失信於民,可也。且內需司奴婢身貢收捧之際,亦不無此弊,一體嚴飭。外則以此申飭之意,措辭下諭于諸道監司,內則令掌法之官,各別糾正,庶有一分施惠,示民以朝廷法令之必可信也。
正言安縝啓曰,庸暗賤臣,性本愚憃,猥玷言地,空疏無用,冥行墑埴,專昧體例,蔑有塵露之補,徒積尸素之譏,內省惶愧,嗤點難逃,禍釁餘生,痼疾纏身,積傷風寒,咳嗽浹月,胃病急發,嘔吐亦極,久廢食飮,委頓床席,呈單請急,見阻喉院,一味悚惕,悶蹙度日。昨者病伏中,伏見吏曹判書宋時烈箚子之批,繼而又得見箚本辭意,臣不勝瞿然驚慄之至。往在甲午年間,臣果忝御營廳軍色郞廳,適於其時,病故連仍,不得終始察任,而收捧軍保之布,亦不止於一兩朔矣。凡各道保布,旣自其本官,準尺上送,而到京捧納之際,厥數浩多,實難逐疋而尺捧,故其中麤狹不合者,雖有暫過尺限者,或不無不斷其剩尺,而混入於收捧之中矣。臣之遞此任,已至五六年之久,其後流弊,臣實不知,而旣經該廳之郞,未免過捧之失,則何敢自以爲遞之已久,而晏然而已乎?昨日賤疾危劇,未卽引嫌,經宿之後,今始來避,臣之罪戾,至此尤大。請命遞斥臣職。答曰,勿辭。
曺漢英啓曰,正言安縝,再啓煩瀆,退待物論矣。傳曰,知道。
工曹參判閔應亨疏曰,伏以,臣之老病廢疾,已有年數,只煩虛授,無計陳力,而區區犬馬之誠,猶有耿結于中,僅扶殘骸,肅謝恩命,旣入彤庭,中心益激,思欲一拜天表,敢請登對,而老昏旣甚,言語顚錯,終未副聖心之萬一,而伏蒙聖明,矜憐舊物,俯賜饋物,枯蔕再華,不足爲榮歸對妻孥,撫躬自頌,朝野弊廬,恩饋繼至,奉以祗受,感淚自零,驚惶罔措,亦未先嘗,徒知小人之廻腹,自歎謝忱之難摹,人微恩重,愧懼交極。今此水曹,雖曰閑局,旣退復出,寧有此理乎?累呈辭單,見阻政院,遲回數日,虛帶職名,耿耿一念,夙夜不安。況素患痰厥之症,又復發作,熱氣上沖,精神委眩?伏乞聖慈,諒臣衷曲,亟遞臣職,不勝幸甚。答曰,省疏具悉卿懇。卿其安心,勿辭察職,以副予意。以上燼餘
上在昌德宮。停常參·經筵。
藥房都提調臣元斗杓,副提調臣柳淰啓曰,伏未審數日來,聖候調攝,何如?右邊足部痿緩之候,丸藥進御以後,別無收效之望耶?臣等憂慮未弛,敢來問安。答曰,服之未久,時無收效矣。
中殿·世子宮,藥房問安。答曰,知道。
嬪宮成服後,政院問安。答曰,知道。
曺漢英,以都摠府言啓曰,副摠管南老星,禮曹坐起進去晝仕,請出標信。傳曰,知道。
以領議政沈之源初度呈辭。缺四五字曰,不允批答。
曺漢英,以備邊司言啓曰,以木綿升尺定式事,政院今方下諭于各道云。此擧,出於爲民除弊,所當明白定式,而但中外所捧綿布,各有緊歇用處。自前精麤長短之不齊,其勢固然,今難猝然一例變通,必須十分熟講布令,然後可無日後難處之患。他日登對時,稟旨定奪後下諭,何如?傳曰,允。
以全南監司徐必遠,趙義漢納牛免賤事狀啓,傳于曺漢英曰,全南監司狀啓,校生免講募牛事,因備邊司回啓,不許其請者已久,而今十八日出狀啓中,尙未知其回下矣。朝廷命令之不能傳通,何若是之甚耶?備邊司回啓日子考出,各別嚴治,今後俾無此弊,而此是有司堂上之失也。當該堂上,推考。
曺漢英啓曰,命下矣。取考狀啓回啓日子,則全南監司徐必遠書狀啓缺三四字啓下備局,初十日回啓允下而行移,十一日未明,招授本道界首官云。以此見之,則備局似無遲滯之事,而必首公事受出後,稽傳之致。當該界首官,令攸司推治,何如?傳曰,備局堂上,勿爲推考。其下人,各別重治,今後使無此弊,可也。
又以兵曹言啓曰,當日步兵金大起稱名人,自敦化門入來,差備門外擊錚,極爲駭愕,令攸司囚禁治罪。同門守門將金始鳴,常時不能禁斷,以致闌入,亦爲非矣。請推考,何如?傳曰,允。
又以義禁府言啓曰,本府被囚罪人,多至二十餘人,而判義禁府事鄭維城,時未出仕,照律議處,未免遲滯矣。卽見月令醫卽金悌望手本,則罪人朴振翰,自今月望後,重得頭痛,寒熱往來,多般救療,而未得其效,病勢極重,症涉可疑。且罪人李志閔所患,日數雖少,其病勢亦如此云。果是染病,則殊甚可慮。敢啓。傳曰,竝姑保放。
行大司諫李應蓍,司諫睦兼善,正言朴承健啓曰,正言安縝,以病伏中,伏見吏曹判書宋時烈箚子之批,繼而又得見箚本辭意,臣不勝瞿然驚慄之至。往在甲午年間,臣果忝御營廳軍色郞廳,適於其時,病故連仍,不得終始察任,而收捧軍保之布,亦不止於一兩朔矣。凡各道保布,旣自其本官,準尺上送,而到京捧納之際,厥數浩多,實難逐疋而尺捧,故其中麤狹不合者,雖有暫過尺限者,或不無不斷其剩尺,而混入於收捧之中矣。臣之遞此任,已至五六年之久,其後流弊,臣實不知,而旣經該廳之郞,未免過捧之失,則何敢自以爲遞之已久,而晏然而已乎?引嫌而退,前後該官,一體過捧,則雖有久近,所失惟均,正言安縝遞差。答曰,依啓。
柳淰,以吏曹言啓曰,臺諫有闕,政事,取稟。傳曰,明日爲之。
權大運啓曰,領議政呈辭,不允批答,當爲傳諭,而日勢已暮,明日待開門傳諭之意,敢啓。傳曰,知道。
刑曹參判柳赫然疏曰,伏以無狀小臣,猥蒙超擢,待罪重任,已至三年之久,如蚊負山,觸處僨事,常懷惶懼,黽勉隨行,尸素如臣,而不得辭遞,疾病如臣而不能請急,殫竭心力,期死圖報矣。今者見吏曹判書宋時烈箚辭,則聖批極其嚴切,臣之罪戾,至此山積,驚惶震蹙,無地自容。收布曲折,略陳於回啓中矣,臣不敢更爲煩瀆,而第念廢却朝命,人臣大罪。御營廳之事,臣實專掌,則臣安得晏然,幸免其罪哉?且臣之所患痰症,非一朝卒發之比,水土所傷,病根已痼,今則有時上塞,不省人事,決無供職之望。伏願聖慈,將臣本職及兼帶,竝許鐫削,以謝公議,以安微分,公私萬幸。答曰,省疏具悉卿懇。自前襲謬,其來久矣,豈獨卿之失也?卿其勿辭察職。
右承旨李正英疏曰,臣得見擊錚人李龜年稱名者,元情公事,則臣之姓名,狼藉於京中,其所構誣,無所不至。臣看來不勝錯愕驚怪,不知其所自處也。臣之妻娚柳聖龜,與李龜年果有相訟之事,而臣雖庸愚,到於廉隅一節,未嘗不以古人自期,豈可以一家相訟之事,奔走請囑於訟官,自甘爲忘廉喪恥之人哉?此訟,今已過三年,而臣至今尙未詳知其曲折者,若問于缺三四字,則恐或言及於人也。人或有以臣爲一家之事,缺數字以不知,皆笑臣以爲不明矣。何知今日,遭此缺,臣若無恥,實欲請囑,則前後刑曹掌隷院之官員,皆臣之親舊儕輩,而曾無一言半辭及之也。臣若有此,而至於自明,則前後訟官尙存,謂臣何如?臣亦下以欺心,上以欺天,尙何抗顔自立於天地之間乎?頃者初入政院,與李慶億相語之間,言及其前任掌隷院時事,語臣曰,令公妻家,亦有相訟之事。臣曰,果有之,而令〈公〉何以知吾一家事云,則答云,其人,呼令公姓名於訟庭,何以不知?臣答曰,如令相親之間,亦不以及,而其人每以吾爲藉口之資,其苦其辱,何可勝言?相與一笑而罷。此不過柳聖龜,身爲學生,强近之親,亦無立朝者,以臣爲其一家之人,獨有職名,故渠不知臣之無與於其間,而至於以李曾爲比,一以爲詬辱之地,一以爲箝制之計,其自爲謀,則奸矣,爲臣困阨,曷有其極?其滿紙構毁之言,臣欲一一明卞,則臣雖無狀,豈與渠有若相訟者然哉?臣以無似,濫叨淸顯,前後妄作,得罪明時,非止一再,而輒蒙聖明,察其愚妄,致有今日,不幸玆者,逢此橫逆,臣何敢側迹於邇列,以爲朝廷之羞辱乎?伏願聖明,諒臣鬱鬱莫白之情,先罷臣職,下臣司敗,以爲朝臣貽辱淸時者之戒,不勝幸甚。答曰,省疏具悉。爾其勿辭察職。
行戶曹判書鄭維城疏曰,伏以臣,猥將私懇,累瀆天聽,自分罪合萬殞,而譴罰不施,特詢廟堂,庶蒙恩遞,冀釋蚊負,而大臣不諒臣之病根沈痼,循例覆啓,未獲準請,終歸飾讓,惶懼狼狽,又加一層。分義所在,惟當顚仆爲期,力疾就列,而近以艾灸調攝,難得一分之效。遍身灸瘡,完合未易,末由起動供仕,遲回累日,欲拜完復,則諸司劇務,漸至曠廢,惶悶一念,夙宵不安。況此先陵奉審之擧,在於數日之內,臣待罪繕工,以應往之員,病未出仕之故,未免他司替行,尤極悚惕,措躬無地。玆敢冒死,更瀆宸嚴,臣罪萬死,席藁伏地,恭俟斧鉞之誅。伏乞聖慈,諒此煎迫之懇,臣之本職兼帶諸任,先許鐫免,亟正臣逋慢之罪,幸甚。答曰,省疏具悉卿懇。卿其安心勿辭,亦勿待罪。
兼弼善缺二字相疏曰,伏以臣,本虛羸瘁弱,百疾纏身,而自出官缺一字猥參邇列,不敢每每言病,未免黽勉供仕。雖無目前大悶苦之症,而其積傷於內,日就深痼之狀,不待問醫,臣已自知,早晩一發,分作病廢之人矣。頃者奉命出外,路上馬蹶,橫倒於亂石間,腰脚重傷,幸免違骨,而曉夜驅馳之際,渴飮冷泉,困倒雪地者,又不知其幾。以致舊痛新患,乘時添劇,還家屬耳,諸症疊出,腰脇牽酸,筋骨拘攣,有時刺痛,實難屈伸。況且腹背盡浮,膨脹難堪,呼吸短促,食飮全廢,缺一字黃肌瘦,形神換脫,見者皆驚,莫不矜憐。請醫問症,詳審診視,則症出積傷,根柢已深,若不休官靜處,趁卽治療,則腹脹漸痼,手足皆浮,不出數月,必至難救之域云。臣見近來親舊之得此症者,鮮有回甦之人,醫言,誠可懼也。縱使臣乘此得閑,專意調治,猶不敢望,卽見瘳復爲平人。況敢望缺二三字時,乃能扶舁病軀,出入筵席乎?臣所忝本職,頃蒙恩遞,而兼帶春坊之任,尙在身上,此固非閑漫虛曠之職,而且近日,連有本院問安之擧,而臣病伏床席,末由進參,其在分義,尤極悚蹙。伏乞聖慈,亟命遞臣兼弼善之職,俾得就閑治療,以延危喘,不勝幸甚。踏啓字。
領議政沈之源初度呈辭。不允批答,王若曰,君臣與共休戚,予有所賴而成。進退實係安危,卿無可去之義。胡然引疾,無乃過嫌?惟卿謹厚持躬,寬裕容物。歷試內外諸職,小大咸宜。立朝三十餘年,忠勤已著。自登台府,允協嚴瞻。安所望係蒼生,國以倚重。汾陽姻連王室,人不爲嫌。三公之宅百揆尤重。首相一身而摠庶務。寔資嘉猷,屬注意之方深。奚避辭之遽至?夙夜匪懈。詎無榮衛之小愆,年齡未衰。所恃筋力之尙健,念艱虞之溢目,予無樂乎爲君,惟去就之在心,卿豈果於忘世?今玆請告,或未深思。況賢士進用於朝廷,庶精神聚合於廊廟。災異餓饉之荐酷,宜求銷弭賑救之方。兵民賦役之不均,當講更通更張之策。雖群工同心協力,尙恐危顚。若大臣釋負就便,疇與克濟?毋謂天之方蹶,而袖手傍觀,毋謂事無可爲,而專意捨去,醫病亦可以醫國,安身孰與於安民?日者右相丐閑,鼎位猶缺,卿又上章乞解,巽避何居?以言其沖謙,則德望有重,以言其疾病,則神明所扶,須念如渴之誠,亟回若浼之志。於戱,辭榮救退,在人情而縱然,徇國忘私,顧公議之攸在,予豈多誥?卿無再辭,所辭宜不允,故玆敎示,想宜知悉。知製敎閔維重製進以上燼餘
上在昌德宮。停常參·經筵。
下直。公州牧使柳志立。
曺漢英,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
蔡忠元啓曰,今日爲政事,命下矣。都承旨柳淰,式暇,右承旨李正英,病不來,右副承旨權大運,兵批當進,蔡忠元,司饔院監膳進,廳中只有左副承旨曺漢英,同副承旨李尙眞,吏批,何承旨進去乎?敢稟。傳曰,吏·兵批兼進。
吏批,判書宋時烈病,參判李一相式暇,參議趙復陽,右副承旨權大運進。
吏批啓曰,判書宋時烈病,參判李一相式暇,俱不來,小臣獨政未安,何以爲之?敢稟。傳曰,緊任差出。
以鄭橙爲獻納,李翊爲正言,趙汝秀爲信川郡守,邊麟吉爲禮曹正郞,吳聖濟爲待敎。
兵批,判書鄭致和上疏,參判吳挺一病,參議權堣進,參知兪棨病。以鄭麟卿·洪喜男爲司直,安縝爲副司果,表廷俊爲晉州監牧官。
權大運,以兵曹言啓曰,僉知李浣,當日巡將受點矣。卽者李浣戶奴呈狀內,自去夜猝患癨亂,不省人事,決難受牌云。李浣病勢,若不至大段,則宜不如是呈單,元單子付標以入之意,敢啓。傳曰,知道。
又以刑曹言啓曰,本曹務劇之地,各有該掌,而正郞尹缺一字啓,時在忠州地,佐郞李尙彦,時在榮川地,俱未上來,權碖兼春秋入直,專不顧本曹之任,事多曠廢。權碖,以他缺一字局春秋替直,使之來察本任,何如?傳曰,允。
又以兵曹言啓曰,當日御營軍金明詳稱名人,自敦化門入來,幼學李彝稱名人,自丹鳳門入來,差備門外擊錚,極爲駭愕,囚禁治罪。敦化門守門將金始鳴,丹鳳門守門將李錫祚等,常時不能禁斷,以致闌入,請竝推考。傳曰,允。
李尙眞,以司饔院官員,以提調意啓曰,伏見濟州牧使李襘,正月初三日報本院之文,則戊戌年進上柑橘,自九運至二十運,去十一月內,監封載船,而不得順風,尙未發船。封載日久,慮或有傷,數回開見,則每閣四五介,或致傷,卽爲改封上送,而莫重進上,非徒過節,前頭得風遲速,亦不可知,日氣漸暖,慮有漸致傷破之弊,惶恐待罪事,狀啓云云。卽捧其先到十一,缺數字二十五十六十九二十等六運三殿進上,及十一月朔缺二三字進上,則每閣腐朽完合者,似當一樣,而或相懸殊,有不缺三四字曉,而不得已先爲捧入之意,敢啓。傳曰,知道。以上燼餘
上在昌德宮。停常參·經筵。
未時,日暈。夜五更,月暈。
下直,潭陽府使李袤,泰仁縣監宋國龜。
以領議政沈之源再度呈辭,傳于李尙眞曰,不允批答。
吏曹判書宋時烈初度呈辭。傳于李尙眞曰,調理出仕,而知事柳後聖,連續看病往來。
李尙眞,以兵曹言啓曰,當日幼學金處儉稱名人,自通化門入來,差備門外擊錚,極爲駭愕,囚禁治罪。同門守門將黃元立,常時不能禁斷,以致闌入,亦爲非矣。請推考。傳曰,允。
大司諫李應蓍,司諫睦兼善,正言朴承健啓曰,正言李翊,時在京畿高陽地,請斯速乘馹上來事,下諭。答曰,依啓。
領議政沈之源再度呈辭,不允批答。王若曰,比年以來,予益未堪多難,巽辭而退,卿亦豈所自安?此誠危急之秋,當審去就之際,卿之淸忠謹厚,粤自先朝,予所眷注倚毗,益篤今日,多卿致君澤民之志,老而不衰,匪卿濟時經邦之才,誰與共缺一字?名位儘所自致,旣緣姻婭之親,德望久而益彰,庸缺一字匡輔之責,何意求去之請,復及仰成之辰?精力素缺一字,適是一時之微恙,股肱有疾,可堪九重之深憂?神明所扶,豈無勿藥之喜?陽和漸煦,政當回蘇之時,毋思缺二字而安身,不妨臥閤而論道,況今國勢之扤捏,豈容元輔之退休?數歲凶荒慘矣,民事孔棘,八路飢饉太甚,邦本難支,困頓愁苦之歎,莫朝夕保,哀憐矜惻之狀,難一二言,若涉水而無津,胡使我而有戚?正宜戮力而共濟,詎合決意而就閑?右席久虛,予若失手,缺三字在,疇與協心?此時庶僚之控辭,猶謂缺七字大臣之恬退,其如蒼生而何?須體如渴之誠,缺四字之志。於戱,漢諸葛之盡瘁,惟當鞠躬,宋司馬之缺二字,未嘗言病,宜過前旨,亟斷來章,所辭宜不允,故玆敎示,想宜知悉。知製敎睦來善製進
工曹參判閔應亨疏曰,伏以臣之老病,不能供職之狀,聖明非不下燭,而猶且虛授,不許遞改,臣誠悶蹙,罔知攸處。臣之筋力,有一毫供仕之勢,則何敢一向退伏,而辜負聖眷乎?臣之病廢,已過七八年,今又復廁於朝端,則不但臣心自懼,人亦謂何?況臣之所患痰厥之症,近復發作,症勢漸重,衰朽氣血,萬無調治善復之望。伏乞聖慈,亟遞臣職名,以幸公私。啓下吏曹,啓目粘連啓下,工曹參判閔應亨,以老病不能任職,有此懇辭是白在果,工曹別無繁劇事務,正是老臣優閑之地。雖有疾患,自可調治察任爲白乎矣,宰臣進退,非該曹所敢擅便,上裁,何如?啓依回啓施行。以上燼餘
上在昌德宮。停常參·經筵。
李尙眞啓曰,承旨有闕,政事取稟。傳曰,明日爲之。
備忘記。傳于權大運曰,長番內官金成輝,昨日吏曹判書家,遣知事柳後聖,連續往來看病事下敎,而誤以看病往來書之,事甚殊非矣。從重推考。
傳于蔡忠元曰,近來痘疫,比當初漸漸寢息耶?依前熾盛耶?問于漢城府。
蔡忠元啓曰,傳敎矣。卽招漢城府官員,問於五部矣。卽刻回來言,南部尤甚熾盛,中部·西部,如前無加減,東部·北部,似爲寢息,而猶且間有之。啓。傳曰,知道。今此駙馬再揀擇入參人家,無此患耶?令該曹問啓。
李尙眞,以禮曹言啓曰,命下矣。卽以傳敎之意,問于副率元萬里,進士趙相鼎,參奉金,前縣監尹埰,正言金益廉等家,則皆無痘患云矣。且承旨權大運,前弼善黃儁耉,縣監姜弘益·朴世城之子,則初揀擇時,皆有病故,不得進參,故再揀擇時詣關事,曾已入啓蒙允矣。又問此人等家,則時無痘患云,而但權大運,則隔牆家有痘患云矣,敢啓。傳曰,知道。
又以內醫院官員,以都提調意啓曰,本院年例,貿易唐黃蓮十斤,常患不足,故倭黃蓮三十斤,自該曹除給東萊稅銀,使訓導貿納矣。本院前儲已盡,移文東萊催促,非止一再,非特不爲貿送,催促移文,亦不到付,殊甚可駭。倭館訓導,爲先推考,從速貿納,何如?傳曰,允。
左議政元斗杓·工曹判書李時昉·禮曹判書洪命夏·觀象監提調蔡裕後等啓曰,臣等進詣恭陵,陵上奉審,則自丙地至乾地,莎草間間枯損剝脫處,長五十四尺,高十七尺,自壬地至巽地,莎草間間枯損剝脫處,長六十二尺,高十六尺,不至於缺數字甚,而此外莎草,雖有存處,亦不茂密矣。竝爲圖形缺四五字該曹,擇日修改何如?傳曰,依啓。
大司憲宋浚吉·掌令許穆,持平南九萬啓曰,訓鍊都監砲手奉足有闕者,分定列邑,使之充定,自是通行之規,而其中首戶上京者,則都監,許令自定奉足,故凡於平日,有睚怨者,無論有蔭子孫,已有身役,及兒弱殘疾,而竝爲誣訴於都監,載名案中,行關本邑,使之徵布上送。其飢困孤寒不能自拔者,則終抱枉冤,無處控告,其或詣都監狀陳口訴,幸而聽理,得免其役,而齎糧留京,徒費時月,周旋胥吏,竭其膏血,已足以快於修缺數字矣。且聞都監,或使呈訴得免者,自爲代丁缺數字之罪,不嚴,而枉侵之害,益重也。往在己丑年缺數字人之流,三南江原等道,則不許砲手,私自望定缺數字海等道,則猶踵前例,故偏受之苦,甚於前日,而頃者朝家,新陞砲保七百餘名,以此推之,奉足之未充者,又至數千。若令戶首自爲望定,則被其毒害,將不可勝言。自今以後,凡砲手奉足之有闕者,皆令各邑各道充定,而戶首之自爲望定者,一切勿許,以除橫侵之弊。贈諡之典,至嚴且重,必正二品以上,然後方許賜諡,其非偶然也。如有品秩未準,而別賜諡號者,則亦必先贈其爵,陞正二品以上,然後乃議其諡焉。爵爲從二品,而賜諡者,親功臣外,未有此例。今者故行副提學鄭弘翼諡號署經,來到本府,臣等諦問之,當初議諡,出於筵臣之所建白,而鄭弘翼資級,乃從二品,而該曹所當趂卽稟處,先請贈爵,然後使之議諡,而放過不察,致有如此之擧,殊甚不當。該曹當該堂上推考。鄭弘翼忠節,本合褒贈,請令該曹,更爲稟旨擧行。答曰,依啓。
蔡忠元啓曰,伏見江原監司姜栢年道內鱞寡孤獨穀物賜給啓本,則橫城·麟蹄各一名,淮陽·安峽僅二名。方今民生窮困之日,必無如是之理,而守令旣不盡遍問,監司亦爲泛然馳啓,使聖上曠世恩典,不免草草之歸,殊甚未便。監司及該邑守令,竝推考,何如?傳曰,允。以上燼餘
上在昌德宮。停常參·經筵。
巳時,太白見於未地。午時未時,日暈。
下直。豐基郡守申弘望。
權大運,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
以領議政沈之源三度呈辭,傳于李尙眞曰,不允批答。
有政。吏批,判書宋時烈病,參判李一相進,參議趙復陽進,右副承旨權大運進。
蔡忠元啓曰,今日爲政事,命下矣。都承旨柳淰服制,右承旨未差,左副承旨曺漢英式暇,右副承旨權大運兵批廳進去,左承旨蔡忠元監膳進。廳中,只有同副承旨李尙眞。吏批,何承旨進去乎?敢稟。傳曰,吏·兵批兼進。
以曺漢英右承旨,權大運爲左副承旨,李尙眞爲右副承旨,李慶億爲同副承旨,金禹錫爲兵曹正郞,安縝爲兵曹佐郞,鄭承明爲兼魚川察訪,朴靖爲禮曹佐郞,李彦哲爲尙衣主簿,睦來善爲兼西學敎授,鄭麟卿爲掌令,姜鎬爲弼善,元植爲典籍,趙世煥爲南學敎授,李德耉·李雲林爲學諭。
兵批,判書鄭致和上疏,參判吳挺一備局坐起進,參議權堣進,參知兪棨進,右副承旨權大運進。以李正英·姜鎬·黃儁耉爲副護軍。
李尙眞啓曰,待敎呂聖齊付職後,本院催促出仕,而以其草土後,身有疾病爲辭,陳疏連呈史局,久矣,已極未安。今有實官,不可使一向苟簡,待敎呂聖齊,牌招入直,何如?傳曰,允。
權大運啓曰,兼文學睦來善,以家有痘患,近來漸至熾盛,不敢仍帶春坊之任,上疏連日來呈,合有變通之擧,而月初來善,以痘患上疏,本院啓稟,則有似涉紛紜姑置之敎,故不敢更稟,累日退却矣。其家痘患,寢息未易,前頭日暖,開筵缺一字期,而旣不得入直,又未參問安,虛席未安,誠如疏辭,政院官員,位甚不齊,上下番入直之外,無推移交替之道云。睦來善上疏,則雖不敢捧入,而亦不可一向退却矣。何以爲之?敢稟。傳曰,遞差。
李尙眞啓曰,副校理閔維重,以中學兼官,儒生製述坐起進去晝仕之意,敢啓。傳曰,知道。
又以禮曹言啓曰,憲府啓曰,副提學鄭弘翼忠節,本合襃贈,請令該曹更爲稟旨擧行。答曰,依啓事傳敎矣。凡贈諡之典,必正二品以上乃行,而從二品則親功臣外,無贈諡之例,故雖贈以議政者,不敢與焉。自前從二品中,若有別敎,則毋論高下,直爲議諡,亦一例也。上年五月筵臣缺四五字金德諴及鄭弘翼,昏朝時立節,缺四五字名之典,而兩臣爵秩未準,事體重大,似難輕許。缺四五字入侍筵中,以此陳達,請詢問諸大臣,卽蒙允許,諸臣皆以節義表著之人,特爲賜諡,自前非一,不可拘於缺二字高下,獻議,故自上特有依議之敎,臣曹循例擧行矣。日者臺論如此,而從前議諡時,自本曹,曾無請行贈職之規,令吏曹考例稟處,何如?傳曰,允。
權大運,以兵曹言啓曰,臣等開坐於訓鍊院,武臣將官等今朔試射,則武臣兼宣傳官柳震陽·崔應新,精抄把摠安仁缺一字,訓鍊都監把摠韓相等,皆未滿四中,依前例汰去,何如?傳曰,允。
大司憲宋浚吉·掌令許穆,持平南九萬啓曰,臣等昨以故行副提學鄭弘翼贈諡違例之意,謂該曹放過不察,請推當該堂上,已蒙允兪矣。今者取考該曹公事,則當初賜諡之擧,出於筵臣之建白,而該曹請詢問大臣,大臣,以不必拘於爵秩獻議,故該曹依此施行。此非該曹放過不察之失,臣等請推之論,未免疏謬,不勝悚惕之至。第念爵必正二品以上而後,賜諡者,法典然也。從二品以下,則雖曰贈議政者,不得賜諡,如有特命賜諡者,則亦未有不贈正二品以上職者,上下百餘年間,耳目所覩記及該曹所留諸文案,斑斑可考。今此鄭弘翼賜諡之擧,公議固無間然,而竝許襃贈,尤可以慰士林之望,亦不違於舊例。該曹固當竝請贈爵於收議諸大臣之時,而不此之爲,則或恐欠於周詳也。昨日臣等,不及取見收議公事,而率爾論啓,臣等亦難免不察之失,請命遞斥臣等之職。答曰,勿辭。
李尙眞啓曰,大司憲宋浚吉·掌令許穆·持平南九萬,再啓煩瀆,退待物論矣。傳曰,知道。
又啓曰,領議政不允批答,當爲傳諭,而闕門已閉,明日待開門傳諭之意,敢啓。傳曰,知道。
右副承旨李尙眞疏曰,伏以滓濊賤臣,無所知識,惟急私悃,屢冒仰陳面達,俱極猥濫,幸賴聖度天大,不以爲濫,俯賜溫諭,臣誠惶恐感激,益不知置身之地。分義所在,庶可黽勉供仕,而每念病母千里外旅泊艱辛之狀,自不覺心肝如焚,度日如年,睽違以來,已浹三旬。其間三見母書,言及臣還,不啻縷縷,始望其必速,中待其如期,終憂其或違,每一開書,寸心欲折。猶且貪榮戀恩,尙此遲回,乃是臣之思病母,反不如病母之思臣,則臣卽是孝理下罪人,臣於此何忍一刻自安於心乎?況今春日向暖,扶持還家,一日爲急,尤不忍自貽淹延,一任其狼狽也。玆敢冒萬死以申前懇。伏乞聖慈,曲垂哀憐,亟賜鐫削,以爲歸護之地,千萬幸甚。且臣情理,萬無從宦之望,通朝之所共知也。臣之上來,初欲謝恩陳情而退也。臣職子職,當盡忠孝,而短日長日,亦有先後。況如臣無狀,意在周行,不翅若江湖之鳧鴈,進退去留,本不足缺數字輕重。伏惟天地父母,仁覆憫下,永許歸養,使得以伸烏鳥之私,則子母相保,聖恩罔極。仍竊伏念以臣之識劣,猥荷洪造,出入邇列,謬恩稠疊,銜戴已極,圖報無階,惟思奔走爲期,死以爲期,而事與時乖,將辭北闕,惟有微衷,益切耿耿。苟有一得之愚,有可以少補國家,則何敢自隱於辭退之日乎?臣頃於榻前,以田徭兵政之弊,略陳所懷,而誠意淺薄,語言拙訥,不能上動天聽,下通群議,退而思之,慚恨如結。玆敢以未盡之意,煩瀆而畢其說焉。方今聖上圖治,賢士在朝,宜百僚共勵,庶事一新,而百僚之悠泛如前,庶事之隳謬日甚,臣實慨然,未曉厥由。此蓋病根,全在因循,人各噏赫,不能自撥。目前祛弊之策,猶不以爲汲汲而然也。噫,天下之事,不進則退,委靡如此,不克振作,則將置國事於缺五六字一至危亡之域,悔之無及,奮發淬厲,猶及此時。所謂奮者,不必待大更張,只宜一遵祖宗朝法制,逐條務綱,而就其中久而生弊者,略加點化而已。殿下以大有爲之資,居大有爲之位,奉祖宗之遺法,行祖宗之遺意,則是足爲祖宗之憲也,何苦而不爲乎?法之不行,政坐一箇私字。伏願殿下,斷自今內由身心,外及官府,稍涉一毫私意者,先以猛省而痛絶之,奉三無私,以臨群下,使朝廷四方,曉然聖心,至誠求治之外,更無一事,則其孰不精白奉行,以赴殿下之所期哉?嗚呼,祖宗經國之典,幾盡廢閣,而爲之痼弊者,固非一端,顧其最大而不可不變通者,有三。貢案紊亂,而出賦不均,黎庶日困,田政廢弛,而結數遺漏,稅入亦縮,戶口無統,而掛漏懸殊,苦歇有便,此皆爲國之當務,而卽今壞亂若此,苟不亟圖整頓,如救焚拯溺之爲,則臣恐國家,無時可治,民生,無日可蘇。三者之中,亦有先後緩急之序,今之議者,以兵政之變通,爲急,兵政之弊,實關民生之困瘁,救之固急,而臣意則其事必經一場騷擾,然後方可爲之,則勢難輕議缺數字飢歲也。姑先釐正貢案之詿誤,以均其土産。且以其中,或有大緊於需用,而爲民大弊者,稍爲裁損,以示朝廷德意。從今秋,卽行諸道量田,以正田結,以裕稅入,則科缺數字省,而田徭之倒懸,可解矣。然後相時度勢,又令五家作統,審知民數,則丘政,易以變通,而身役之倒懸,亦可解也。臣之愚意,事之次第,固當如是,故又復妄發,以溷聖聰,如蒙聖明,不以人廢,俯賜財察,則奚但爲愚臣之自幸?其或爲國事之少助,不能無萬一蘄焉。臣敢以私情妄意,倂干宸嚴,無任兢隕俟罪之至。答曰,省疏具悉爾懇。疏中所論之言,無非當時之急務,盡是藥石之言,予用嘉悅矣。當體念而採施焉。且歸養事,已諭于向者之筵中矣。爾其更加諒處。
領議政沈之源三度呈辭,不允批答。王若曰,倚毗之誠,已悉於再批,辭退之請,奚至於三至?眷注股肱,敷告心腹,惟卿志操貞確,德量宏深。昔在昏朝,善處於難處之地,遠事寧考,始展未展之才,故自纉承以來,亦惟圖任其舊,用作楫作礪,實徇興望之歸,告喜猷嘉謨,克賴先輔之任,頃屬再卜之日,遂置上台之尊,惟其施設之方,不負所學,是以大小之事,悉委於卿,何意仰成之辰,累陳求退之懇?夙夜匪懈,縱罹採薪之憂,天時漸暖,自有勿藥之喜,矧今變異之疊見,重以飢饉之荐臻,慘目兩湖,忍言民困之狀,驚心東郡,修誠地震之災,宜上下之交修,庶艱難之弘濟。予昔在於調攝,尙且憂勤,卿實係於安危,胡忍歸去?須體至意,亟止遐心。於戱。莫謂時勢之無復着手,惟當黽勉而强起,不憚鞫躬後已。以體不允,故玆敎示,想宜知悉。知製敎李□□製進以上燼餘。
上在昌德宮。停常參·經筵。
巳時,太白見於未地。自巳時至申時,日暈。夜一更,流星出北斗星上,入北方,其狀如拳,尾長二三尺許,色黃。
藥房都提調元斗杓,左副承旨權大運啓曰,春寒尙峭,伏未審邇間,聖候調攝,何如?右邊足部痿緩之候,亦何如?臣等愚慮未弛,敢來問安。答曰,雖非大段,近仍感冒,丸藥亦連進,而時無收效之漸矣。
藥房,中殿問安。答曰,知道。世子宮問安。答曰,知道。眼疾漸缺數字。
大殿·世子宮,政院問安。答曰,知道。
藥房啓曰,伏見下醫官之敎,世子有咳嗽之症,似當及時進藥缺數字嗽,例因感冒之發,詳知卽今所患症候,方可議藥,故仰稟。答曰,症勢,當令言于醫官矣。
藥房啓曰,臣等卽伏承問安之批,雖非大段,近因感冒,丸藥亦得連進,故時無收效之漸矣。不勝驚慮之至,感冒之候,無論輕重,趁卽和解,可無後患,似當卽爲進藥,而詳知症候,可以議藥,敢此仰稟。答曰,感冒之候,旣已差之,而餘熱尙未盡祛,故症候,言于醫官矣。
藥房四啓曰,伏聞世子症候,下醫官之敎,卽與趙徵奎·李耆善及諸御醫等商議,則皆以爲咳嗽,例因感冒而發。參蘇飮,加知母貝母薑汁炒,桑白皮各一錢,杏仁馬夔鈴各七分,連進三貼宜當,而此藥卽爲劑入,何如?答曰,依啓。
藥房五啓曰,卽伏承下醫官之敎,與安景昌·趙徵奎·李耆善·權愉及其他諸御醫等商議,則皆以爲養血淸火湯,加天門冬一錢,竹茹五分,連進十餘貼,以治曉寢不安,微有煩渴等症,宜當云,此藥三貼,爲先劑入,何如?答曰,更議于柳後聖處之。
藥房六啓曰,通議于柳後聖,則以爲養血淸火湯,自上所患之當劑,而但加入天門冬一錢,代以地骨皮七分,竹茹五分,加二分宜當云,此藥,如此加入劑入乎?敢稟。答曰,依啓。
傳于蔡忠元曰,麟坪大君墓下切近處,所在民田若干結,而田主爲其缺數字賣云。廣州所在守禦廳屯田,使之換給事,言于該曹。
李尙眞,以守禦廳言啓曰,傳敎矣。卽以傳敎之意,分付廣州府,招致田主,査問大君墓下切近處田缺數字許後,以本廳屯田,準其結數,相換以給,何如?傳曰,依爲之,而問于大君家,可也。
權大運,以兵曹言啓曰,別抄騎兵,今日開坐,試才分等,別單書啓之意,敢啓。傳曰,知道。
持平李柙啓曰,臣缺三四字處置同僚,來詣臺廳,而下吏傳言,以缺四五字主簿尹姓人云。細問則卽臣外三寸也。雖未知缺四五字而旣聞此言,不可晏然在職。請命遞斥臣職。答缺。
李尙眞啓曰,持平李柙,再啓煩瀆,退待物論矣。傳曰,知道。
又以吏曹言啓曰,臺諫有闕,政事取稟。傳曰,明日爲之。
副提學金壽恒·副應敎李慶徽·校理李殷相·李時術,副校理閔維重等疏曰,伏以臣等,伏見憲府啓辭,以故臣鄭弘翼贈諡,有違法例,請推該堂上,臣等不勝瞿然之至。鄭弘翼,忠節表著,異於他人,而奬名之典,出於聖上之特襃。當初議諡之際,臣等只知速行成命,至於爵秩之未準,前例之有無,未暇致看,違法議諡之失,臣等實所難免,何敢諉諸該曹,而獨爲晏然乎?伏乞聖明,亟遞臣等之職,不勝幸甚。答曰,省疏具悉。爾等勿辭察職。
兵曹判書鄭致和疏曰,伏以臣賤疾彌留,決無供職之勢,前後乞免,實出於萬不獲已,而天日未燭,尙靳恩遞,臣誠惶悚,罔知所措。臣之病伏,今已一朔,而元氣澌敗,醫藥無效,症勢沈綿,一向委頓,本兵重任,豈臣養病之地也?調治差復,時月難期,身帶職名,罪積癏曠,臣雖欲貪戀寵榮,引日苟冒,亦不可得也。玆敢不避煩瀆,更申危懇。伏乞聖慈,俯諒臣之病重實狀,亟許鐫遞臣本職及兼帶同知經筵備邊司提調,俾得安心調治於聖澤之下,千萬幸甚。答曰,省疏具悉卿懇。卿其安心勿辭,更加調理察職。
前缺權諰疏曰,伏以臣於今十九日,祗受有旨特召,驚惶悶迫,措躬無地。欲退則聖恩難忘,欲進則分義不敢,故趑趄數日,只有感涕,臣之情勢,誠蹙矣,不得不更籲於聖明之前。臣之不肖無狀,自知甚明,雖欲自欺,神不可欺。今蒙朝廷,待以招賢之禮,未嘗不悶默愧恧,殆欲狂走後已,前次累入脩門者,只欲躬詣天闕,謝恩陳情而退,庶幾少抒犬馬之心耳。及其貪戀恩寵,冒缺三四字,有年於玆,則固非臣之本分也。而臣有隱忍缺三四字聖上側席汲汲之盛德,思欲自備死缺五六字來,亦庶幾少抒犬馬之心耳。是乃微臣區區之忱,可蹔而不可常,可一而不可再也。臣之退歸,適當玉體有不安節之時,故心懸魏闕,未能自已。旋蒙天書累下,詔臣以予欲相見,久矣,又詔臣以獨不念世子乎?凡臣子,得蒙君父之誨,至此,烏有恬然不動者哉?臣雖豚犬,豈不知感,孚顒紫極,越瞻前星,誠極慷慨,方寸激切,中夜彷徨,撫躬自悼,臣豈敢忘恩恬心,而自蹈違慢之罪乎?正爲臣今日分義,惟有一退而已。故不敢更犯冒進之譏也。伏願殿下,留神垂察,特寢成命,俾安微分,不勝幸甚。答曰,省疏具悉。別後經年,思想殊深,上來之意,特爲下諭,至於投疏不來,予用缺然,無以爲懷。爾其勿爲固辭,從速幡然上來,以副如渴之望。
禮曹正郞閔汝老疏曰,伏以臣畎畝之一蚩氓也。性愚而才蔑,貌拙而言訥,樣不入俗,迹與世違,惟是狗馬戀主之誠,出於情性之固然者矣。釋褐以後,今將二十年,而素蔑名稱,庸陋無比,動輒得咎,見棄公議,自分無狀,甘伏田野,區區一念,未嘗少弛,每因求言之敎,私自妄爲之揣摩論列,而剖肝瀝血之辭,不啻數千言矣。曾於癸巳·乙未兩歲中,承聖上求言,因縣道投進封事,以疏規違格,皆見却於道臣。丁酉歲,又因求言,欲呈本疏,而旣寫而又不果焉。芹曝雖缺數字,獻御之忱,彌久而彌篤矣。不意今者,南宮新命,出於千萬夢寐之外,臣誠感激,無任隕越之至。今當竭缺數字奔走先後於百執事之末,而第念年踰六十,衰缺數字深,將何以答其國之萬一乎?伏以思之,求所以效缺二三字報,則顧惟平日眷眷之意,一達冕旒者,是臣之志也。敢將丁酉疏一件,隨而投進,雖時移事異,未必合宜,然,究其辭察其衷,則一得之愚,亦或有裨於聖人之擇矣。臣卽非言責之任,又非求言之時,微誠所蓄,冒瀆出位越職之罪,惟聖明之裁處焉。答曰,省疏具悉。憂愛之誠,溢於言外,予用嘉焉。缺四五字已也。可不體念焉?其中捄弊等事,當令廟堂處置。啓下備邊司。
傳于李尙眞曰,禮部頒賞咨文物件,淑寧翁主賜給。
權大運·李尙眞啓曰,臣等伏見冬至使齎來頒賞咨文中物件,賜給淑寧翁主,此物之不可賜給於翁主,其義甚明,所以然者,不必形於文字,惟在聖明之默察。殿下如欲賜給,則豈無可賜之物,而必以此也。臣等非以該曹經費之補用爲重,而若下該曹,則事體似當,伏請量處焉。臣等忝在近密,區區所懷,豈敢自隱?惶恐敢啓。傳曰,依啓。以上燼餘
上在昌德宮。停常參·經筵。
李尙眞啓曰,大司憲宋浚吉·掌令許穆·持平李柙·南九萬,避嫌退待。執義朴承休在外,掌令鄭麟卿未肅拜。今日以監察茶時之意,敢啓。傳曰,知道。
大殿,政院問安。答曰,知道。
世子宮問安。答曰,知道。
藥房都提調元斗杓,提調鄭維城·左副承旨權大運啓曰,伏未審夜來,曉寢煩渴等候,與前無加減耶?昨日劑入湯藥,已進一貼耶?臣等憂慮未弛,敢來問安。答曰,湯藥昨已進服,而所患,時未差愈,不至大段,卿等勿爲逐日問安。
世子宮答曰,知道。服藥之後,咳嗽暫歇矣。
藥房再啓曰,伏聞世子下醫官之令,昨日與今曉,連進參蘇飮二貼,缺數字頗洽,咳嗽暫歇,仍與趙徵奎·李耆善·成後龍及諸御醫等商議,通議于柳後聖,則皆以爲今旣和解,姑停參蘇飮,進二母淸順湯四五貼,以治咳嗽之餘,宜當云。此藥三貼,爲先劑入何如?答曰,依啓。
權大運,以都摠府言啓曰,副摠官南老星,禮曹坐起進去晝仕,請出標信。傳曰,知道。
以領議政四度呈辭,傳于曺漢英曰,安心調理。
曺漢英,以弘文館言啓曰,副校理閔維重,以中學兼敎授,今日儒生製述坐起,晝仕出去之意,敢啓。傳曰,知道。
又以吏曹言啓曰,以禮曹啓辭,鄭弘翼贈爵,令吏曹考出稟處事,傳曰,允事命下矣。故行副提學鄭弘翼特諡之命,實出於聖上褒崇節義之盛意,其時因諸臣獻議,未準品秩而仍卽擧行矣。今者臺臣,恐違舊例論啓,諡典雖了於前,而準錫追以下缺。
以上缺朴長遠啓曰,臣於昨日,與同僚齊對本府,持平閔宗道,以同副承旨李,不合本職,不可不論之意,發言於席上,臣答以此人,曾經臺侍,及爲守令,亦有聲稱,中間雖被臺彈,旣已蒙敍,仍除是職,則到今論以不合,不知其可也。宗道曰,職在近密,見侮於胥輩,吾所目見,不可不論遞也。臣又以爲,雖不無病痛處,而至於近日之事,如我病蟄者,所未及聞,但以見笑侮於下輩,似爲未妥,更加詳察如何云,則宗道之言,轉益加層,乃以海西訊盜時,監司啓本,在於刑曹,取考則可知其事爲言,臣答以如此,則不止於不合於承宣,實是重論,且其事難究,豈可遽論,以爲其罪案乎?尤當商確,待僚議歸一後,論之未晩云,則前後酬酢之際,同席之論,多以臣言爲然,而宗道必欲卽論,費辭堅執,終乃起去,以見輕引避,臣實未曉其意之所在也。及見其避辭,則非徒語序倒錯,至以臣之雖有族分,豈可以此爲嫌等泛過之言,反爲藉口之資,斥之以私蔑公,其抉摘移怒之態,吁亦甚矣。以臣衰朽孤拙,旣忝首席,論人欲其詳愼,要其歸則是非,一於公而已。年少新進之人,乃欲急攻,以快其意,其勢未免矛盾,而其所避之辭,肆然眩亂,遽加斥辱,臣之見凌之愧,固不足言,而損壞臺閣之體,實由於臣,臣何敢晏然仍冒風憲之地乎?請命遞斥臣職。
掌令丁昌燾啓曰,昨日本府之坐,同僚發言曰,同副承旨李,居官貪虐,足見於海西訊盜之啓,及授本職,且爲吏胥之所笑侮,不可不論啓,答以訊盜之啓,雖未得目覩,槪聞其一二,至於不愜物情,吏胥亦得以笑侮,則商確論遞,未爲不可云矣。論議參差,竟未歸一,發論同僚,旣以此引避,臣亦何敢晏然,請命遞斥臣職。
執義李程啓曰,昨日齊坐,持平閔宗道,以同副承旨李,不合本職,發言於席上,又言曾任西州之事,臣意則以爲之爲人,本來過剛,雖或有謗言,至於居官貪虐,曾所未聞,旣未諳實狀,則不可苟同其論。臣以更加詳察之意,再三開陳,宗道,終始堅執,必欲汲汲論啓,抑何意歟?論人必欲詳愼,乃臣之本意也。僚議之參差,不特長官,而今其避辭,單擧長官,至以今日臺閣,以私蔑以下缺。
以上缺非卿贊襄之效,何以濟民窮,非卿燮理之勤,何以答天譴?倚毗若是甚重,進退奚可自輕?於戱,若涉水無津,罔知攸濟,未堪家多難,無樂爲君,不惟病枕之憂,莫保終夕,抑亦大臣之責,自倍平時,亟斷再至之辭,勉殫共貞之義,所辭宜不允,故玆敎示,想宜知悉。知製敎吳挺垣製進
府前啓,措語見上請隨駕藥房外諸臣及內侍加資,一倂還收。禁府罪人朴泂·宋繼宗·劉廷式·李溫·柳濠及刑曹罪人孟豪業等減死定配之命。近來賂遺成風,閫帥之輩,無所顧憚,誠可寒心。黃海兵使洪舜民,因歲時例饋,敢以重物,偃然送遺于巨室,則其家不勝驚愕,卽使退黜,至於嚴飭其所持之人云,凡在聽聞,聞者爲駭。請前黃海兵使洪舜民,拿問定罪。都民生業,專賴於貢物,而防納之利,若歸於宮家,則小民失業之害,有難勝言。臣等竊聞福昌君楨,橫奪龍川內司所納布貢物累百石之利,自其宮防納云。世傳其業之一朝見奪於宮家,則非但其失業,怨咨之狀,誠所可駭。日後之弊,尤當嚴飭,請福昌君楨罷職。答曰,不允。福昌君推考,可也。
大王大妃殿·王大妃殿·大殿·中殿,政院·玉堂·二品以上·六曹·大司諫,過歲問安。答曰,知道。
明日陳賀,開門差早。已上朝報
今十二月二十七日,大臣·備局堂上引見時,領議政鄭太和所啓,曾因三司箚子,湖南山郡大同當罷與否,詢問於本道矣。全羅監司閔維重狀啓,已爲上來,今當定奪矣。閔維重之意,則不但山郡,欲竝罷沿海大同,而沿海則閔維重狀啓,雖論其弊端,臣等所聞沿海之民,多以爲便云。今不可擧論,至於山郡,則民情皆以爲不便云。早宜請罷,而前日詢問時,監司趙龜錫狀啓,依違不肯明言。且念大同,大事也。纔設旋罷,其在朝家事體,亦涉太遽,故仍循至今矣。今見閔維重狀啓,且聞物情,則若不罷大同,山郡之民,將無以支保云。似當革罷矣。上曰,卿等,已爲商確,其以下缺。
上在昌慶宮。停常參·經筵。
夜三更四更,巽方,有氣如火光。巳時午時,雨雪交下。
謝恩。正言金□善·姜鎬,慶基殿參奉南得溟,文學金萬均。
藥房啓曰,春雪釀寒,伏未審數日來,聖體調攝,若何?前入湯劑,幾貼進御,而曉寢不安煩渴等候,幾分收效乎?臣等憂慮未弛,敢來問安。答曰,連服湯藥之後,幾盡差愈矣。
中殿·東宮,藥房問安。答曰,知道。
領議政□□□箚子。大槪,臣衰病俱極,決無供職之望,而未蒙恩許,反下溫批,惶恐感激,冒死陳情,冀蒙憐察事。入啓。傳曰,遣承旨敦諭。
傳曰,觀此忠洪監司狀啓,則尤甚饑荒之邑,種子耕牛,可以爲憂矣,無乃此道則無此患乎?令該曹,問于該道監司,處之。
右承旨李尙眞書啓,臣承命往諭于議政府領議政沈□,則以爲螻蟻微臣,厚受國恩,雖磨頂放踵,不欲以報答萬一,尙此臲卼之會,處鼎軸之地,何敢飾辭乞免,以圖自便乎?臣年衰病劇,精神昏耗,百症交攻,日就沈痼,自揣筋力,決無供職之望。瀝血封章,冀蒙恩許,而微誠未格,天聽藐然,至遣近侍,諭以聖旨,臣惶恐感激,不知所達云矣。傳曰,知道。以上朝報
上在昌慶宮。停常參·經筵。
卯時,虹見坤方。辰時始雨,達夜下雨。
下直。楸坡萬戶梁萬濟。
謝恩。相禮文熙老,持平崔始壽,引儀李翔,禮曹佐郞趙世煥,司諫林,學諭李德耉,刑曹參議李弘昡。
判尹李澥上疏。大槪,衰敗之餘,前忘後失,處事顚倒,決不可冒居詞訟之地。且氣力耗盡,斷無供職之望,乞遞本職,以便公私事。及刑曹判書蔡裕後上疏。大槪,臣之所傷,完復無期,本職及兼帶,竝乞遞免事。入啓。
黃海監司姜瑜上疏。大槪,乞遞新授職名,以安愚分事。入啓。
獻納鄭□,正言金□啓曰,今日與諸僚,初行相會禮於朝房事,司諫睦□旣諾而不來,無非臣等見輕之致。何敢晏然仍冒,請命遞斥臣等之職。答曰,勿辭,退待物論。
答刑曹判書蔡裕後疏曰,省疏具悉卿懇。卿辭至此,本職當勉副焉。答姜瑜疏曰,省疏具悉卿懇。卿才允合此任,勿爲控辭,速往欽哉。答大司憲宋浚吉疏曰,省疏具悉卿懇。卿辭至此,當於後日登對時,面陳焉。
答判尹李澥疏曰,省疏具悉卿懇。卿其勿辭察職。
正言朴□啓曰,臣於今日,以同僚相會禮,依朝來詣朝房,則司諫睦□旣諾而不來,故不得行禮而罷,同僚旣以此引避,則其爲見輕,臣亦一也。其何敢晏然仍冒?請命遞斥臣職。答曰,勿辭退待物論。
領議政沈□箚子。大槪,瀝血籲天,未蒙察納,至有遣近侍敦諭之擧,惶恐感激,罔知攸措。更陳危迫之情,仍乞遞改,以便公私事。入啓。
京畿監司書目,廣州呈,以弑主罪人連香等,令該曹處置事。濟州牧使書目,敎授河晉善罷黜事。
司書李翊上疏。大槪,召牌之下,不得不趨詣,而身病方劇,決難供任。兄弟一院,只有位次難便之嫌,乞許遞改,以便公私事。入啓。
大司諫李□啓曰,臣之同僚,有約行相會禮,而司諫睦□稱病不來。臣方詣朝房,中路見朝紙,據首席,見輕甚矣。何敢仍冒?請命遞斥臣職。答曰,勿辭,退待物論。
答領相箚曰,省箚具悉卿懇。已悉予意於前日之批矣。卿其體此至意,速出聽道,以副如渴之望。
答司書李翊疏曰,省疏具悉。爾以兄弟一院,自有常規,爾其勿辭察職。
謝恩,司書李翊。
修撰洪處尹,安山地掃墳呈辭。給由。
成均館官員,以同知館事意啓曰,今三月初三日儒生課試,政府及館閣堂上有故,不得行之意,敢啓。傳曰,知道。以上朝報
備邊司,以賓廳進不進單子,傳曰,過一二日後,更爲來會。以上備局謄錄
上在昌慶宮。停常參·經筵。
謝恩。黃海監司姜瑜,兵曹佐郞安縝,司畜別提尹鏶,衿川縣監朴邁。副提學金壽恒初度呈辭。入啓。給由。
禮曹參判南老星,楊根地掃墳呈辭。給由。兵曹參議權堣坡州地,文學金萬均公州地,掃墳呈辭。入啓,給由。
領議政□□□六度呈辭。入啓。傳曰,安心調理。
司諫睦□啓曰,昨日相會禮事,臣與同僚相約之後,素患胸腹痛,猝然復發,痛勢甚劇,竟未進參,致令同僚,相繼引避。宜當自劾之不暇,而終日委叫,不能運動,經宿之際,今始來避,臣之罪失尤大,何敢一刻仍冒?請命遞斥臣職。答曰,勿辭,退待物論。
府啓,竝引嫌而退,相會之約,同僚不來,則此無所失,何必爲嫌?疾病之來,勢所難免,而旣諾不來,在例應遞,請獻納鄭榏,正言金萬基·朴承健,〈大〉司諫李應蓍亟命出仕。司諫睦兼善遞差。寶城郡守李馪,貪婪縱恣,無所顧忌,一境之民,無不怨苦。如此之人,不可使一日在職,以貽民害,請命罷職。答曰,依啓。李馪事,更加詳察處之。
吏曹啓曰,臺諫有闕,政事,取稟。傳曰,明日爲之。
大司諫李□,獻納鄭□,正言朴□·金□罷職。
正言金□,懷德地掃墳呈辭。入啓。給由。以上朝報
上在昌慶宮。停常參·經筵。
謝恩。監察李時潭,典籍元植。
工曹參判閔應亨初度呈辭,入啓。給由。刑曹參議李弘昡,淸安地掃墳呈辭,入啓。給由。
藥房啓曰,春陰未霽,伏未審邇間,聖體調攝,若何?曉寢不安煩渴等侯,今已盡減,而丸藥時未更進耶?臣等憂慮未弛,敢來問安。答曰,前日所患,已盡差愈,而近得咳嗽喘急等症,頗甚矣。
中殿,藥房問安。答曰,知道。
東宮問安。答曰,知道。咳嗽喘急,更爲議藥。
司直尹縡上疏。大槪,臣所帶平市署提調,懇乞遞改,以便公私事。入啓。答曰,省疏具悉卿懇。卿其安心勿辭。
大殿,政院·玉堂問安。答曰,知道。
吏曹啓目,吏曹佐郞趙龜錫,病滿三十日,改差。啓。依允。
刑曹書目粘連,京畿監司啓下云云,廣州弑主罪人連香等,令本道,得其實狀,待其有聞後,處置,何如?啓依允。
修撰睦來善,護軍趙啓遠,楊州地加土呈辭。給由。
藥房啓曰,卽伏承問安下答,前日所患,已盡差愈,而近得咳嗽喘急等症,頗甚矣之敎,臣等不勝悶慮,仍與趙徵奎·李蓍善·成□□及諸御醫等商議,通議于柳後聖,則皆以爲全主淸肺湯五六貼,以治咳喘等證宜當云。此藥三貼,姑先劑入,何如?答曰,依啓。
藥房三啓曰,臣等伏聞世子答醫官之令,有咳嗽喘急之症,卽與趙徵奎,李蓍善,成□□及諸御醫等商議,通議于柳後聖,則皆以爲貝母茯苓湯,加麻,黃根,牡蠣煆各七分,浮水麥一撮,連進十餘貼,以治咳嗽,仍治等症宜當云。此藥三貼,爲先劑入,何如?答曰,依允。
判尹李澥辭職上疏,入啓。答曰,省疏具悉卿懇。卿辭至此,今姑勉副焉。
吏房承旨啓曰,傳曰,注書李明麟,所謂仕滿行公,實仕乎事,命下矣。注書仕滿計朔,自初授日月滿十五朔後,陞出六品,而其間,雖或遞付軍職,仍計其朔,乃是流來舊規也。近來吳尙則實仕八朔,李光迪則實仕九朔,皆依舊規,通計軍職仕,以准朔,陞出六。今此李明麟,則實仕十二朔,而通計軍職,仕亦滿十五朔,故依例以仕滿薦狀之意,敢啓。傳曰,前日筵臣陳達,請用實仕,亦此意耶,命下矣。取考本院日記,則癸巳二月卄二日同副承旨啓曰,去月卄一日晝請時,同知事尹縡所啓,政院頃以注書郭齊華仕滿薦狀,送于臣曹,而前者李泰淵,以實仕准朔然後仍遷之意,啓達於筵中,至於援引先朝故事,此乃尹順之爲都承旨時,陳稟之事,而其時所陳之意,則薦狀時,雖不計罷職與在喪在家日數,而至於付軍職供仕之日,則必計入於實仕中,此乃李泰淵陳達之論也。注書甚是苦役,一月之仕,甚於該各司數月之仕。且上注書有故遞改,則廳中古風,爲下注書者,不敢薦上注書,故上注書見遞者,若自承文權知來,則無歸屬處,無異禁錮,甚是弊端,宜令稟處之擧矣。上曰,前日無定奪之事,則承旨退而稟旨可也事,傳敎矣。取考上年日記,則筵臣李泰淵所啓,若無定奪捧承傳之事矣,郭齊華遷轉與否,何以爲之?敢稟。旣無捧承傳之事,則循例爲之事,下敎矣。李泰淵所達之意,則必欲計其實仕,準朔陞出六品,而本院稟旨定奪如此,故其時郭齊華,通計軍職仕,其年三月,卽爲陞遷,而厥後金宇亨·吳尙·李光迪等,皆用此例陞六矣。敢啓。傳曰,知道。
府啓,寶城郡守李馪,曾爲鍾城判官時,已多人言,及授本職,貪縱無忌,闔境之民無不怨咨,皆願爲新故迎送之役。此時守令遞易之重難,臣等非不知之,而不聞旣已詳的,不敢不論,請勿留難。寶城郡守李馪,亟命罷職。近來稱冤於本府者,不爲不多,而臣等皆不輕易聽理。噫,姓名李昞者所訴,實涉冤枉,臣等屢次移文於掌隸院,使之別爲査處,該院亦已明知其實狀,而諉已前事之嫌,終不處決。該院所爲,誠甚未便。請掌隸院堂上及當該郞廳,從重推考,使之公正決給。頃者振威居崔民憲者,稱冤於本府云,曾爲湖南叛奴所謀殺圍住衝火於家者,非止一再,臣等聞來,不勝驚愕,卽移文本道人,而渠將往,則渠又泣訴云,中路更爲叛奴所殺,臣等尤不勝驚惻,自本府,直爲移文於該道,使之推問處置,則監司徐必遠回移中,以爲如此等事,以渠之口狀,一一採施,則外方之人,將不勝支保云,而全不擧行,若推問之事,或不實,則如是云云,猶之可也。初不思嚴明査處之道,徑先防塞,係干綱常之事,視之尋常,置而不問,若然則抱冤者,何所據而得伸?犯罪者,何所懲而畏戢乎?事極可駭。請全羅監司徐必遠從重推考,別定剛明訟官,使之從速覈處。答曰,依啓。以上朝報
有政。睦兼善爲應敎,金夏鉉爲禮曹正郞,李誠哲爲禮賓別提,趙績爲典籍,許積爲刑曹判書,趙龜錫爲副校理,元植爲南學敎授。
上在昌慶宮。停常參·經筵。
公州營將具文治,下直。
文學盧處均,掃墳事,公州地出去。
謝恩。有林君世智,刑曹佐郞朴靖,學正金振元,學諭李雲林。
下直。義興縣監尹誼之,慶基殿參奉南得溟。
領議政沈□七度呈辭。入啓。傳曰,安心調理。綾豐君具仁基,楊州地加土呈辭,入啓。給由。
大殿·東宮,政院·玉堂問安。答曰,知道。
藥房啓曰,春雨連宵,伏未審此時,聖體調攝,若何?昨入湯劑,已進一貼,而咳嗽喘急等候,視昨加減,亦何如?臣等不勝憂慮,敢來問安。答曰,與昨無異,而不至大段,勿爲逐日問安。
東宮,藥房問安。答曰,知道。
副提學金壽恒再度呈辭。加給由。
平安監司書目,大同察訪鄭世輔,祥原郡守成堥,病重廢事,不得已爲先罷黜事。
刑曹啓目粘連,京畿監司啓本云云。婢連香與其夫乭無赤,同謀弑主辭緣,旣已承服,係是綱常大變,發遣推考敬差官,更卽覈其實狀,啓聞後處置爲白乎矣。天奉段置,乭無赤同謀殺害共偸之說,當初所無,而追發於推官考覈,道臣親問之時,則亦不可置而不問。令本道,各別窮推,得其實狀,待其啓聞後,處置,何如?啓。依允。
京畿監司書目,廣州等官呈,以自前月晦間,至于今月初,雨雪連下,事係變異事。
大司憲宋浚吉·掌令許穆·持平吳始壽·南九萬啓曰,寶城縣令李馪,貪縱不治之狀,南來士夫,言之甚明,故臣等不疑而論啓矣。昨朝又聞,馪自爲鍾城判官時,已有不謹之誚,臣等尤惡之,竝入於啓稟中,而今聞鍾城判官革罷已久,馪亦不曾經此任云,此一款,實是誤聞。且寶城郡之降爲縣有年,而昨日啓稟,稱之以郡,臣等每當啓稟之時,未嘗不十分審愼,而猶不免錯誤如許,實不勝瞿然悚惕之至。請命遞斥臣等之職。答曰,勿辭,退待物論。以上朝報
備邊司啓曰,前北兵使金是聲旣有拿命,而新兵使任義伯,久未下去,邊上事務,必多可慮,令該曹催促發送。且倭差已爲出來云,前府使閔鼎重,以病見遞,則接應之事,一日爲急。接慰官,似當今明日內辭朝,而新府使李萬雄,亦令該曹,催促下送,何如?答曰,允。備局謄錄
上在昌慶宮。停常參·經筵。
謝恩,掌令鄭麟卿,刑曹判書許積,兼南學敎授元植。
咸鏡監司書目,春耕迫頭,雨雪連下,前頭民事,誠爲可慮事。
府啓,竝引嫌而退,李馪貪縱不治之論,旣非實狀,則曾經小官,不過追聞之誤。降郡稱縣,偶然忘却之致,不可以此輕遞多官。請大司憲宋浚吉·掌令許穆·持平吳始壽·南九萬,竝命出仕?答曰,依啓。
義禁府啓曰,罪人尹緯原情請刑啓目。傳曰,杖殺則分明,而其他措語,無非欲爲免罪之辭也。若謂刑推得情何如耶?問于本府以啓事,傳敎矣。尹緯原情供辭內,杖殺一款,旣已直招,所當直論照律,而罪目中,藏屍掩迹一款,多般發明,不爲直招,終無遲晩之語,恐依按獄體例,以刑推得情啓請矣。敢啓。傳曰,知道。
都承旨柳淰,楊州掃墳呈辭。給由。馬·澆奠床備給。都承旨柳淰上疏。大槪,冒死陳情,乞收給馬澆奠之命事。入啓。兵曹判書鄭致和上疏。大槪,大司馬之重,未有自力之勢,決不可引帶重任等待之役,敢冒萬死,懇乞遞免事。入啓。
答都承旨疏曰,省疏具悉卿懇。此非偶然之事也,卿其安心勿辭。
政院啓曰,義禁府罪人尹緯,杖殺有吉之事,已爲直招,則藏屍掩迹,特其餘事。況旣知其埋置之地,則藏屍一款,亦不可謂不服,本府惟當考律稟處而已。昨日聖敎誠爲允當,而提因本府啓辭,請刑公事,不使啓下,則今當依例刑推矣。別無可問之端,有何得情之事乎?承服罪人,更爲刑推,有違法例,臣以代房,區區所懷,不敢不稟。傳曰,啓辭是矣。言于該府。
大司憲宋浚吉·掌令許穆·持平吳始壽·南九萬,就職。
吏曹口傳政事,弑主罪人推考敬差官鄭晳。
答兵曹判書鄭致和疏曰,省疏具悉卿懇。卿辭至此,本職當免副焉。
吏曹啓曰,兵曹判書有闕,政事,取稟。傳曰,明日爲之。以上朝報
上在昌慶宮。停常參·經筵。
謝恩。兵曹佐郞沈梓,參禮察訪金虎翼,學正金是榮。
副提學金壽恒三度呈辭。入啓。遞差。
禁府啓曰,以政院啓辭,命下矣。臣等齊會,考閱前後殺人獄事,按覈體例,則必須遲晩納招後,方爲結案。初招照斷其罪,此乃祖宗朝流來規例,而定法本意,實出於愼重按獄之意也。罪人供辭中,不爲遲晩結案之前,直爲照律,曾無已行之規矣。今此尹緯納招,有吉亂杖緣由,雖已直招,而藏屍掩迹一款,變辭發明,終不遲晩,此乃自明之辭。雖不可取信,故殺與誤殺,未覈實之前,不可斷以承服罪人,故臣等相議,依例請刑矣。昨承聖敎,亦以此意略陳達,而今者政院,以承服罪人,反爲刑推,有違法例陳啓,臣等不勝惶恐之至。第念臣等死守者,只是先王三尺也,莫重殺人獄事,未盡輸情之前,直爲處斷,則非但後弊可慮。且尹緯之子,亦爲自當其罪,方在按覈中,父子兩人,區別正犯然後,可以分輕重科斷,依前啓,刑推得情,何如?傳曰,問于大臣,處之。
領議政八度呈辭。傳曰,安心調理。
謝恩。奉敎呂聖齊。
京畿監司書目,臣素患,有加無減,乞賜遞易事。啓。勿辭,調理察職事,回諭。以上朝報
有政。以趙龜錫爲文學,尹絳爲右參贊,申命圭爲工曹佐郞,沈榥爲大同察訪,趙胤錫爲輔德,朴廷翔爲寶城縣監,尹澄之爲錦山郡守,崔仲一爲祥原郡守,李浣爲判尹,朴世堅爲直講,蔡裕後爲大司憲,宋浚吉爲軍器提調。
上在昌慶宮。停常參·經筵。
判尹李浣,謝恩。
藥房啓曰,陰雨連旬,春寒尙峭,伏未審邇間,聖候調攝,何如?前入湯劑,幾貼進御,而咳嗽喘急之候,幾分減歇耶?臣等憂慮未弛,敢來問安。答曰,連進湯藥之後,咳嗽之症,今始向差矣。
中宮,藥房問安。答曰,知道。東宮,藥房問安。答曰,知道。咳嗽差減云。
工曹參判閔應亨三度呈辭。遞差。
禁府啓曰,以本府啓辭傳敎矣,問于大臣,則領敦寧府事·領中樞府事·延陽府院君以爲此等事,付諸有司,一依三尺處之,在審克之道,似無未盡,上裁,何如?左議政所以爲,取考尹緯之情,則杖殺有吉事狀,一一納招,雖無末端遲晩二字,其實則承服也。藏屍掩迹一款,非所可論,政院啓辭,似爲得體,而但考見尹緯子粹慶之招,則杖殺之事,渠自當之,父子之爭其罪,本府之所別,首臣之處斷,亦是審克之道,臣之淺見如此,伏惟上裁。領議政完南府院君病,相議大臣之意如此,上裁,何如?傳曰,依議。
幼學李時益上疏。大槪,宣祖大王御筆封進事。入啓。答曰,省疏具悉。所進御筆,欽玩敬歎,嘉爾爲國之誠也。仍傳曰,今此李時益進獻御筆之誠,予用嘉尙矣。其令該曹,特爲除職,以表予意。
院啓,黃海兵使金鏡,爲人縱恣,略無顧忌,剝割軍卒,怨聲載路,潛奸營婢,情態可惡,其他種種貪婪之事,不一而足,一道之人,莫不指罵。請黃海兵使金鏡罷職,其代,各別擇送。軍器寺僉正洪錫箕,本以見棄之人,曾爲馬官時,多行麤鄙之事,使畿甸至殘之驛,終至蕩敗,驛卒至今怨罵,聽聞可駭,不可以事在旣往置之。請軍器寺僉正洪錫箕罷職。答曰,更加詳察處之。以上朝報
上在昌慶宮。停常參·經筵。
謝恩。寶城縣監朴廷翔,兼春秋閔光熽。
領議政沈□九度呈辭。入啓。傳曰,遣承旨敦諭。
咨議李翔,全義地子息成婚事,入啓。傳曰,頃纔上來,豈可還爲下去乎?使之勿爲下去。
吏曹啓曰,承旨有闕,政事,取稟。
應敎睦兼善上疏。大槪,昨召之下,不得不來詣,而病勢情勢,決無供職之望,同陳危悃,乞賜遞免事。入啓。答曰,省疏具悉爾懇。爾其勿辭察職。
傳曰,政事,當日爲之。
同副承旨李慶垕書啓,臣承命,往諭于領議政沈□,以爲臣衰敗已甚,賤疾又劇,冒死籲天,冀蒙恩遞,而微誠未格,兪旨尙靳,至於近侍再臨,聖諭丁寧,臣誠感激,置身無地。顧臣病勢,少無所減,一向沈篤,末由供職,伏地惶恐,不知所達云矣。敢啓。傳曰,知道。
院啓,昨以黃海兵使金鏡事,論列已悉,聖批更加詳察處之爲敎,臣等不勝悶鬱。鏡前任定州時,不但潛奸邑妓,事多可駭,加以貪婪縱恣,取怨多端。及授本職,重被臺彈,而聖明持難,終不允兪,則在鏡之道,所當感激天恩,畏懼公論,飭勵自新之不暇,而乃反有所恃,終莫顧忌,割剝之手段猶滑,潛奸之舊習不改,西路往來之人,無不灼知傳說,此非泛然風聞之比,有何更加詳察之事乎?請黃海兵使金鏡罷職,其代,各別擇送。軍器寺僉正洪錫箕事,見於前啓爵賞,乃勵世襃張之具,不可輕施也明矣。今此李時益,奉進宣廟御筆,而自上有特爲除職之命,臣竊以爲未妥,一行缺,雖以他賞,未爲不可,至於除職,事極過濫,豈可不問其人之如何,反以莫重名器,以爲施賞之資哉?請還收李時益特爲除職之命。答曰,不允。洪錫箕事,依啓。李時益事,除職成規,故循例爲之矣。
前大司憲宋浚吉上疏。大槪,惶懍震惕,罔知攸措,懇還收新命,以重名器,以安愚分事。入啓。
正言朴□上疏。大槪,乞遞職名,兼陳所懷事。入啓。
卯時,有霧氣。辰時,日暈。巳時,日暈左珥,太白見於未地。午未酉時,日暈兩珥。以上朝報
上在昌慶宮。停常參·經筵。
答兵曹判書宋浚吉疏曰,省疏具悉卿懇。本曹之任,雖云兵務所係,豈是孟賁烏獲之職乎?孱弱之說,予實未曉也。卿日夜思欲還歸,强之以重任,宜乎不悅,而顧其事理,則甚不然也。卿試觀今日之國事,此何等時,而一生讀書飭勵,負一世重望之人,遽爾退歸乎?本職雖重,亦不過事理上出來底一件事,以卿之才學,有何不可乎?大臣之不薦遷,又是重憲職意也。卿勿爲嫌,速出察任,以副至望。
答正言朴□疏曰,省疏具悉爾懇。進言之誠,予用嘉尙,可不體念,而第人主,不能獨運於上,如爾等,在侍從之臣,尤宜惕念,以盡上下交修之道,不亦可乎?賑救等事,將令廟堂處之,爾其勿辭察職。
謝恩。大司憲蔡裕後,輔德趙胤錫,禮曹正郞邊麟吉,刑曹正郞尹象臣,宗簿主簿洪錫。
右參贊尹縡上疏。大槪,行步艱澁,勢難供仕,本職及兼帶平市提調,乞賜遞改,以便公私事。入啓。
大司憲蔡裕後啓曰,猥承恩授,誠無顔面,復入臺閣,而第臣有自別之事,不敢不出謝矣。臣頃忝刑曹,以罪人堪處事,不卽申稟,方在推堪中,決不可冒居此地,請命亟削臣職。答曰,勿辭,退待物論。
掌令許穆上疏。大槪,臨行呈訴所懷,仍呈玉几銘事。入啓。
答右參贊尹縡疏曰,省疏具悉卿懇。卿其安心勿辭,更加調理察職。
領議政沈□箚子。大槪,再遣近侍,諭以聖旨,惶恐感激,置身無地。更陳危迫之情,冀蒙恩遞事。入啓。傳曰,遣承旨敦諭。
傳曰,吏曹判書引見。
傳曰,大司憲蔡裕後推考。
政院啓曰,廳中不齊,未有甚於近日,臣吏批進去,右副承旨李尙眞,以代房,兵批進去。右承旨李漢英式暇,左承旨蔡忠元,身有急病,不得仕進。廳中只有同副承旨李□。出納之際,事甚苟簡,今日政,新除授承旨,牌招察任,何如?傳曰,允。
咸陽生員朴鳴震上疏。大槪,敢請文孝公盧愼書院,請宣額號事。入啓。
右承旨金壽恒,牌招肅拜。
府啓,大司憲蔡裕後,引嫌而退,旣矣推堪,何嫌之有?請命出仕。答曰,依啓。
院啓,金鏡罷職事。李時益除職事。措語見上答曰,已諭毋煩。
吏曹判書宋時烈上疏。大槪,冒死陳懇,乞受數日之暇,往返郊畿,以伸私情事。入啓。
答朴鳴震疏曰,省疏具悉。疏辭,令該曹處之。
右副承旨李尙眞書啓,臣承命,往諭于領議政沈□,則瀝盡肝血,冀蒙憐察,微誠未格,天聽邈然,二日之內,近侍再臨,臣之□□至此而極,欲黽勉就列,則筋力未逮,欲更陳危悃,則瀆擾是懼,情勢悶慼,不知所達云矣。敢啓。傳曰,知道。
大司憲蔡裕後就職。
引見時,吏曹判書宋時烈所啓,臣於頃日入侍時,以黃州判官鄭鑰,重得土疾,將難支保,不可不變通之意上達,而大臣之意,以爲黃州餘弊,近來尤甚,而鑰善爲收拾,若因病遽遞,則交代,亦難得其人,似不當許遞云。大臣之意如此,雖難遞易,而第今病勢,實爲危重,仍置其處,則死亡可慮。且水土之病,非但黃州爲然,兩西各道,多有此患,安州判官任翰伯,亦得土疾,症勢非輕云。此等盡職之人,因此死亡,則誠爲嗟惜。頃年嶺南土疾之邑,有減其年限之規,今此兩西尤甚處,亦爲一體減年,何如?上曰,兩西土疾尤甚之邑,與南方,一體減年似當,議于廟堂爲之。又所啓,大典勸農條,有力農者奬勸之規,與秦時力農者復其身之法相似,而若令廟堂,分付攸擧,則似好矣。上曰,依爲之。
今日巳時,太白見於未地,啓。以上朝報
有政,以申湸爲濟用正,許厚爲尙衣正,金世熙爲校書正字,金壽恒爲承旨,趙珩爲工曹參判,張善瀓爲軍器僉正,鄭岐壽爲省峴察訪,金夏鉉爲通川郡守,李慶徽爲弼善,林世喬爲穆陵參奉,金玉鉉爲直講,呂閔齊爲直講,金義燁爲敬陵參奉,李時省爲司藝,慶㝡爲兵曹佐郞。
上在昌慶宮。停常參·經筵。
謝恩,工曹參判趙□,校書正字金世熙,兵曹佐郞慶㝡,司藝李時省,咸陵君李澥。
答許穆疏曰,省疏具悉。所陳之言,無非爲國愛君之誠,予用嘉尙,可不體念焉?所進銘,置諸座右,常欲觀覽矣。捄弊等事,當令廟堂處之。
前大司憲宋浚吉再疏。大槪,更申惶悸悶迫之忱,冀蒙收回新命事。入啓。諮議李翔上疏。大槪,更申危悃,乞賜恩暇,兼陳所懷,冀蒙聽納事。入啓。
藥房啓曰,春寒惻惻,伏未審數日來,聖體調攝,若何?咳嗽之候,已盡差愈耶?臣等憂慮未弛,敢來問安。答曰,今則幾盡差愈矣。
東宮,藥房問安。答曰,知道。嬪宮除服後,藥房問安。答曰,知道。
平安監司書目,病勢情勢,俱難仍冒,辭職上疏上送事。忠洪監司書目,農牛種子,自本道料理,而未及啓聞,致令聖上之下問,惶恐待罪事。啓。傳曰,勿待罪事,回諭。
答兵曹判書宋浚吉,省疏具悉卿懇。卿之不安固宜,而其於國事何?予之此擧,實非偶然之意也。卿其安心勿辭,亟出察職,以副予意。答諮議李翔疏曰,省疏具悉爾懇。世子近仍咳嗽,久未開筵,故頗以爲悶矣。爾旣多兄弟,不必下去,專任職事宜矣。答平安監司疏曰,省疏具悉卿懇。此事,已悉予意於前日之批矣。豈可每每引咎,不安至此耶?卿其安心,勿辭察職。
院啓,臣等之論列金鏡,已過累日,而兪音尙閟,臣等竊惑焉。鏡,前任定州時,方以推官,査覈邑妓之事,而査事未畢,潛奸其女,其爲縱恣,據此可知。專事肥己,貪婪無藝,一境之民,至今怨罵。及授本職,益無顧忌,遍奸營妓,無復人理,至有不忍聞之事,言之汚口,何敢仰煩天聽?傳播遠近,豈不駭憤。不但此也,剝割軍卒,載駄相續,其他種種可駭之事,不一而足。前後臺彈,無非實狀,而聖明持難,一至於此,臣等竊恐一鏡免罪,百鏡效尤,將無所懲懼也。西路往來之人,莫不灼知而傳說,此非泛然風聞之比。以下措語見上臣等以李時益事,論列已至累日,而尙未蒙允兪,臣等竊悶焉。臣等非不知奉進御筆者,自前亦有除職之時,而事未合宜,則不必膠守此規。所謂前規,此是出於一時之恩命也,不可每每援以爲例也明矣。論賞之典,不一其意,施以他賞,未爲不可,至於除職,誠極過濫,豈可以莫重之名器,不問其人之如何,以爲循例施賞之典乎?請還收除職之命。答曰,勿煩。
慶平君,溫陽地沐浴呈辭,入啓。傳曰,不但春寒尙峭,湖西之飢荒,近古所無,廚傳之弊,實所不忍,卿亦必不自安於心也。姑待秋來後,往來似當矣。
巳時,太白見於未地,啓。以上朝報
上在昌慶宮。停常參·經筵。
大臣·備堂引見,爲之。
謝恩。護軍李正英,司諫李□。
大司憲蔡裕後上疏。大槪,冒陳危悃,乞遞本職及兼帶事。入啓。
江原監司書目,淮陽府使李□病重罷黜事。慶尙監司書目,右水使黃道昌,濫用棍杖,致殞人命,罷黜事。
答大司憲蔡裕後疏曰,省疏具悉卿懇。卿其安心,勿辭察職。
司諫李□,命招不進。
政院啓曰,大臣·備局堂上引見事命下,而兩司長官,當爲依例入侍,而大司諫李□受由在外,司諫李□牌招事,又爲命招乎?敢稟。傳曰,姑置之。
大司憲,命招不進。
吏曹啓曰,以吏曹判書宋時烈所啓,傳敎矣。政廳及廟堂,則左議政以爲,若依慶尙道例施行,則瓜限六年之內,似當減三年,安州·黃州兩邑判官及平安道如祥原·三登·中和,黃海道鳳山·載寧等邑,一體減三年,伏惟上裁。傳曰,依議施行。
慶平君啓曰,陋姿庸臣,二歲沐浴後,前年不治右邊手臂,比逞刺疼,冷弗能擧,針藥無效,步走跛躄,左右脚滯等症,日漸危劇。三光弗照覆盆之內,四目奚知天門之外枝癢不可禁抑,薪火豈亦救滅?冒呈辭單,前承天氣漸寒,姑俟日暖爲之敎,不料聖批,嚴峻靳命,驚怖至死,回徨失措,臣雖騃劣,豈要廚傳之侵哉?非不識私往,而靡受恩由,臣誤屛嬰畏愼,議容除弊簡趨,不歷多日,只切澤全臆如。徐必遠·宋時喆狼疆梟惡,鴟張豕突,膚愬之譖,奚每爲至哉?王室至親,坐待厥死,聖朝不美,怪嗇手足,愚臣毋用,矧此淸平之世·坦蕩之時哉?三代至治,九族旣睦,生若被渥,死豈飮恨,漢夫失職,三年不雨,齊女抱冤,六月飛霜,莫不受學,洞開重門,殷鑑可尙,陳聒當辜。伏冀聖慈,覆載生育,特爲往還之由,俾延垂死之喘,膽披紳蹙,敢陳瀆啓。答曰,初不料卿之所急至此,啓辭如此,安心速爲往哉。
政院啓曰,臣等伏見慶平君啓辭之批,許令速爲往哉。臣等固知聖上親親之意,難爲廢閣之歸,臣等竊悶焉。目今一路饑饉,至春轉甚,民將塡壑,荒政日急,而王子之行,事體尊重,兩道監司之迎侯,許多差員之陪行,自有常規,雖使十分從簡,弊之及民,勢所必至,況以往年之事推之,亦安保其必無他慮乎?且所患,本非大段,不可以不急之行,俾貽饑民之弊,請仍前旨,還收慶平君給暇沐浴之命。傳曰,非不知此啓,不得已勉從焉。
院啓。措語上同慶平君沐浴呈辭,初不允許,批辭丁寧,不啻面諭,而不遵聖敎,仍復陳啓,强蒙恩暇。此雖出於聖上親親憂愛之意,而慶平君,曾以沐浴事,下去溫陽,臣於是時,適在鄕曲,備聞其貽弊列邑,罔有紀極。外方沐浴,事涉重難,若非大端重病,則初豈下去,遊觀內浦,樂而忘返,各官支供,一一點退,至於撤破杯盤,鞭扑浪藉,子弟泣諫,終不回聽,至有道臣啓聞之擧。況飢荒,近古所無,則其難堪,必倍於前。請還收慶平君賜暇沐浴之命。答曰,不允。
政院啓曰,大司憲蔡裕後牌不進,亦以次官,牌招入侍事,敢稟。傳曰,允。
司書李翊上疏入啓。答曰,省疏具悉。爾其勿辭,調理察職。
前持平南九萬所啓,上年秋,以年凶時屈,特停主第之役,而今聞始役云。卽今春窮,甚於前秋,如此營繕,何可晏然更作乎?此等役事工匠之價,皆出於內帑,不爲責辦於有司,則雖曰民賦加損,不係於此,而當此憂災之日,君臣上下,惟有一意,專心於民事,不領他事,可也。若更或土木,示以燕安之意,則民將曰上不念我,而役心於彼,必大以爲失望矣,其所關係,豈不重哉?待秋成前,姑停主第之役。上曰,已欲停止,而卽今所爲,只是若干修補三處傾倒而已。不過今月,當爲完畢矣。
又所啓,頃者市民之呈訴於本府,白木前〈廛〉人則以爲,常木,乃渠前〈廛〉之物,而諸前〈廛〉人則以爲,常木,乃一國通行之貨,非白木前〈廛〉所可獨當者。臣等取考本府及平市合市案,則常木銀子,皆錄於白木前〈廛〉下,而銀子名目之下,有矣徒前〈廛〉物貨之語。蓋矣徒云者,乃渠輩私語,非公家文字,故平市人以爲,白木前〈廛〉人,請囑胥吏,潛錄銀子於渠前〈廛〉之下。以此推之,則常木之載錄,不可取信云。其間情僞,誠爲難知者,旣疑其潛錄,仍存市案,事體不當。請令平市署及戶曹同議,各前所屬物貨,改爲釐正成冊,分送三法司,以爲出禁之地。上曰,依啓。
又所啓,慶平君沐浴事,有給由之命,而卽今海西,飢荒特甚,大賓之行,廚傳之費,決難責供於窮民。自上不逆其請,誠是好意,而臣等之事執,亦不可已也。請還收慶平君沐浴給由之命。上曰,不允。
答兵曹判書疏曰,省疏具悉卿懇。前所拱辭,無非出於至誠,而卿之聽之,不翅邈然,良可慨也。噫。世無知己,自古國之不治,誠有以也。欲聞筵臣之言,卿之遷葬之期,似在來秋,何必急急乃爾。卿其安心勿辭,從速出仕。
禮曹判書洪命夏所啓,忠淸監司狀啓,請罷敎養官,而江原監司請罷狀啓,旣不施行,則似難許罷矣。第敎養官,每以老敗之人差送,故學政,不能着實。成均館·承文院參下官中,各別擇選,三十朔後,直出六品,則似好矣。上曰,依爲之。以上朝報
大臣·備局堂上引見時,戶曹判書鄭維城所啓。凡使臣越江時,無銀貨搜撿之事,故我國銀貨,皆入彼中,而此處所用,每患絶乏。今後則令義州府尹,除計開中參貨外,銀貨則一一披檢,勿使入送,何如?上曰,依爲之。以上備局謄錄
洪命夏所啓,吏曹老職帖二十張,永宗萬戶處,成送,何如?上曰,依爲之。備局謄錄
鄭維城所啓,禁府罪人尹緯,父子爭罪,未定首從,依前定奪,今當刑推,而不可以父證子,以子證父,何以爲之?上曰,大臣之意何如?左議政元斗杓曰,頃見尹緯原情,則雖無遲晩二字,杖殺形止,明白納招,而本府之請,刑只欲別其首從而處斷也。第父子相證,恐無是理。上曰,其律何如?禮曹判書洪命夏曰,故殺與誤殺,其律不同,故殺則以償命照律,誤殺則杖一百徒三年矣。今此尹緯,原其本情,似非故殺,直爲照律,難得其當矣。左議政曰,原其情迹,則與李曾大異,而旣已杖斃,則當爲故殺矣。且凡事從家長,首從不可別也。刑曹判書許積曰,臣爲慶尙監司時,得見受敎,則雇工打殺,杖一百徒三年,其註曰,有子息婢夫,與雇工同。今者欲爲得見,使律官覓得,則終不得之,旣無此受敎,則不可據以爲證。今此照律,當爲一罪,而參酌處決,惟在上裁。鄭維城曰,然則首從已定,尹緯不爲刑推,仍爲照律乎?上曰,依爲之。義禁府謄錄
上在昌慶宮。停常參·經筵。
謝恩,典籍安獻民。
大司憲蔡裕後上疏。大槪,乞賜鐫削,治臣逋慢之罪事。入啓。答曰,省疏具悉。本職勉副焉。
備邊司啓曰,以吏曹判書宋時烈所啓,下敎矣。勸農之擧,誠爲今日之急務,備悉分付該道監司,使之多方勸課,俾無失時之弊,而其中漻力耕種者,則待其秋後成熟,地方官吏,從實聞見抄出,煙戶雜役,一切蠲減,以示勸奬。移文各道監司兩都留守處,何如?傳曰,允。
上曰,僉知權諰,時在京畿,掃墳後將爲下去云。上來之意,承旨更爲措辭下諭。
院啓曰,金鑧蔑法貪縱之狀,論列已久,而兪音尙閟,臣竊惑焉。鑧前任定州時,方以推官,査覈過妓之事,而査事未畢,潛奸其女,其所縱恣,據此可知。專事肥己,貪婪無藝,一境之民,至今怨詈。及授本職,益無顧忌,遍奸營妓,無復人理,至有不忍聞之事,言之汚口,何敢仰煩天聽。傳播遠邇,莫不駭憤,不但此也。剝〈割〉軍卒,載駄相續,其他種種可駭之事,不一而足。前後臺彈,無非實狀,而聖明持難,一至於此,臣恐一鑧免罪,百鑧效尤,將無所懲懼也。西路往來之人,莫不灼知而傳說,此非泛然風聞之比。請黃海兵使金鑧罷職,其代,各別擇送。奉進御筆者,自前雖有除職之時,而事未合宜,則不必膠守前規,所謂前規。特出於一時之恩命,不可每每援以有例也明矣。論賞之道,不一其道,施以他賞,未爲不可。至於除職,殊非爲官擇人之道,豈可以莫重之名器,不問其人之如何,以爲循例施賞之資乎?請還收李時益特爲除職之命。慶平君不遵聖諭,强請恩暇,聖明之許令往來,雖出於親親憂疾之義,而慶平君,曾以沐浴事下去溫陽,臣於是時,適在鄕曲,備聞其貽弊列邑,罔有紀極。外方沐浴,事涉重難,若非大段疾病,初豈下去,而遊觀內浦,樂而忘返,各官支供,一一點退,至於擲破杯盤,鞭扑浪藉,所經一路,莫不騷然。況今凶荒,近古所無,生民之飢餧日甚,列邑之賑政方急,夙夜遑遑,不暇他及,而慶平之行,及於此際,雖使十分簡約,自有應行體例,不能無弊及民間。況已然之迹,若是其彰著,則先聲所及,必將有蹙頞而相告者,其爲怨咨,不在彼而歸於上矣。惡在其憂勤賑恤,不遑寧處之意哉?請還收慶平君賜暇沐浴之命,以除列邑飢民之弊。答曰,依啓。李時益事,不允。
吏曹啓曰,臺諫有闕,政事,取稟。傳曰,明日爲之。
司諫李□啓曰,滓陋微臣,不職負累,永期屛棄,絶望朝籍。夢寐之外,洪私謬加,罪名惟均之中,獨賜別敍之恩,臣誠感激,罔知措躬。第臣愚妄之懷,有所不安於心者。臣曾與故府使金德承,一時守任嶺東隣邑,俱以元穀未捧之故,同被罪罰。臣之未捧,十倍於德承,其時,雖緣年事凶荒,又無指徵之地,積久逋欠,莫能收徵,而身爲守令,無所拮据,使莫重錢穀,竟致空簿,不職之罪,莫此爲甚。幸蒙曠蕩之典,仍使收敍,則罪莫如臣者,反居輕罪之先,於臣幸矣,彼獨何冤?臣所不安者,良以此也。久欲自列,疏遠不敢,意外匪據之除,忽降於泯默惶蹙之中,揆分追尤,益切愧悚。昨日肅謝後,略擧引避,則政院謂有生事,再三退却,仍有牌招之命,而宿患腰痛,曉仍觸寒,猝發甚酷,莫能趨詣,驚惶狼狽,又加一節,構疏再呈,區區見却,臣之情勢,萬分極鬱。前後負犯,叢萃一身,決不可一刻仍冒臺閣。請命罷斥臣職。答曰,勿辭,退待物論。
院啓,司諫李□引嫌而退,前事勿避,自有定規,病未赴召,勢所難免,不可以此輕遞言官。請司諫李□出仕。答曰,依啓。
府啓,昨以主第停役之意,仰陳於榻前,聖明初以爲已令停止,而卽今所爲,只是若干修補,不使傾倒而已,不過今月,將爲完畢矣。開示委曲,有同家人,臣等伏讀再三,誠不勝感歎之至。第今主第之役,運木輸石,絡繹道路,呼耶成群,瞻聽有煩。若使此役,一月不輟,則中外之人,惟知去秋罷役,今春始役之不可而已。其間工役之繁省,事勢之緊歇,豈得戶說而家喩乎?且新構未完,設有風雨之損,半歲之間,保無傾圮之患。今若爲此之故,而擧非時之役,淹月之久,則無論事勢之如何,決非所以示之於遠近也。卽今聖上圖治日急,憂民日切,擧措之間,民情胥悅,朝野拭目,佇見聖化,當此之時,雖毫髮之過擧,亦足以疑阻於人心。況此所論,關係甚重,豈不大可惜而重可畏哉?請亟罷主第之役,以待秋成。近來朝家體面,日就陵替,誠可寒心。至於牌招,人臣所當不俟駕者也。若非委頓床席,寸步難運,或情勢狼狽,不敢抗顔者,其何敢晏然在家,不趨君命乎?昨日司諫李□,朝出肅謝,卽爲引避,而政院,以前事啓入矣。俄以引見牌招,則終不赴召。聞李□所引嫌者,本非大段事,而以此爲嫌,遂於引見之時,不得備員,揆以事體,殊甚不當。請司諫李□遞差。答曰,不允。遞差事,依啓。
巳時,太白見於未地,啓。以上朝報
上在昌慶宮。停常參·經筵。
領議政沈□,身病出仕。
謝恩。兵曹判書宋浚吉,濟用正申湸,奉常副奉事李德齊。
兵曹判書宋浚吉上疏。大槪,臣曾受國子之任,不能擧職,常切愧懼。今又叨此劇務,勢難兼察祭酒之職,乞許遞改事。入啓。
京畿監司書目,龍仁呈,以說書宋昌病重,上去不得事,入啓。遞差。又書目,臣之病勢,已至危境,且被訟者誣詆,乞遞職名事,上疏上送事。啓。
禁府啓目,罪人尹緯結案取招後,照律,何如?啓。依允。又啓目,尹緯拒逆不着名,刑推得情,何如?啓。依允。
答京畿監司疏曰,省疏具悉。卿其安心,勿辭察職。
答兵曹判書疏曰,省疏具悉卿懇。卿體寡昧之至誠,幡然出謝,予心欣然,若有所得者矣。國家之幸,可勝言喩?所辭祭酒之任,非卿莫可,卿其安心勿辭。
正言朴□啓曰,昨者,以同僚以心有不安,引嫌見却。又緣疾作,不得赴召,爲引避之辭,臣意以爲,心有所未安,則不得晏然,勢所固然。況疾病之來,人所難免,何敢臆料其托稱病,而納諸欺罔不敬之罪乎?臣援例請出者,此也。憲府,以牌招不進,爲殊非臣子俟駕之義,論列請遞,旣已蒙允,則臣之老謬處置乖當,至此著矣。何敢仍冒?請遞斥臣職。答曰,勿辭,退待物論。
院啓,正言朴□引嫌而退,請出同僚,旣致論遞,則處置之人,勢難在職,正言朴□請命遞差。新除授司諫洪□,時左京畿安山地,請斯速乘馹上來事,下諭。答曰,依啓。前啓李時益事,停啓。
傳曰,史官二員待命,騎馬三匹立之。
政院啓曰,法典內獄訟之決,明有定限,大事三十日,中事二十日,小事十日,此可見祖宗朝成法施仁之至意,不使有滯獄滯訟之弊至矣。其在常時,固當謹守,況今聖上曲軫飢民,賑救之方,靡不講求,則恤刑息爭,尤所當急,而近觀獄訟文案,在囚甚多,方訟亦繁。若其事係重大,有難容易處之者,則證左歸一之際,動或不免於差遲,而其中罪名之輕囚者,訟理之易見者,不當引日淹延,踰越科限。請令各其攸司,另加惕念,逐一卽決事,竝爲嚴明知會於諸道,以除窮民幽鬱之弊。臣待罪該房,敢此仰稟。傳曰,依啓。
兵曹啓曰,北兵使任義伯,肅拜已久,累度催促,而今聞卽闔家遘染,奴僕子女,相繼臥痛,至有死亡者。義伯今方緊痛,生死未分,赴任無期云。北閫帥職,不可久曠,令廟堂稟處,何如?傳曰,依啓。任義伯染痛之言,極爲驚惻。令籌司,定送解事醫官,題給藥物,各別着實救療,俾無死亡之患。
府啓,臣等昨以主第停役之意,備盡論列,而聖批,猶似不允,臣等竊不勝憂歎焉。今春飢饉,近者所無,君臣上下,所當一意專心,以講救民之策,以盡懼災之實,不可以餘外不急之事,竝擧於此時,示之以燕安之意也。況此主第之役,去秋旣以年凶停止,而到今春窮,役事復作,雖曰傾補與營建,工役之繁省不同,而中外之人,不能盡悉其事情,必將曰我聖上憂民之意,或有不及於初者,豈不大可畏哉?臣等之區區私慮,不勝其慨然,今此爭執不已者,本非不量事勢,强爲煩聒之比也。請亟命主第之役,以待秋成。頃日軍資監請臺時,本監主簿盧益堅,封庫勘合之際,脫其冠帶,敢以常服,偃然着署。臺監雖有糾正之言,而終不聽從,其不有臺監,自便無忌之習,極可駭矣。請軍資監主簿盧益堅汰去。答曰,不允。汰去事,依啓。
嶺陽君澴上疏。大槪,爲父陳情,以伸被誣事。入啓。
吏曹啓曰,臺諫有闕,政事,取稟。
說書兪命胤,牌招肅拜。以上朝報
有政。兪命胤爲說書,禹敬錫爲奉常主簿,洪處尹爲司諫,李崇彦爲淮陽府使,尹絳爲大司憲,權諰爲贊善。
上在昌慶宮。停常參·經筵。
巳時,太白見於未地。夜五更,月蝕。
吏曹佐郞金壽興,卒金長生·金集賜諡官,連山地出去。
下直。平安都事李東老,衿川縣監朴邁。
謝恩。禮賓別提李誠哲,直講呂閔濟,濬源殿參奉柳賀。
大司憲尹絳上疏。大槪,臣之病勢,決無起身陳力之望,冒陳危懇,冀蒙恩遞事。入啓。
禮曹判書洪命夏箚子。大槪,昨日本曹啓辭,多有不察之罪,惶恐待罪,因乞鐫罷事。入啓。
答嶺陽君澴疏曰,省疏具悉。語甚不實,則殊未妥當,而不可以此,到今覈處,卿其安心焉。
京畿監司書目,楊州牧使南龍翼,病重罷黜事,啓。傳曰,近來守令等,厭其年凶賑飢之苦,棄官者頗多,事極寒心,此人之病,雖未知如何,而年少之人,豈有此理乎?事甚不當,勿爲罷黜,使之趁卽還官察任。
侍講院啓曰,本院下番,皆有故,無入直之員,不得已以上番,姑降下番,事甚苟艱。新除說書兪命胤,牌招肅拜,使之入直。新除授贊善權諰,時在京畿仁川地,書筵侍講事緊,斯速乘馹上來事,下諭,何如?傳曰,允。
行司直沈光洙,廣州地焚黃呈辭。入啓。
政院啓曰,明日爲政事,命下矣。罪人行刑,政事何以爲之?敢稟。傳曰,明明日爲之。又啓曰,領相出仕後,大提學圈點事,命下矣。明日罪人行刑,不得爲之之意,敢啓。傳曰,知道。
行司直沈光洙上疏,旣蒙恩暇,又下給馬之命,不勝惶恐,冒死陳懷,懇乞還收成命,以安微分事,入啓。
前正郞李惟壽上疏。大槪,冒陳危懇,乞遞新授職名事,入啓。
府啓,臣等主第停役之意,累日論列,而聖批,以不允爲敎,臣等竊不勝憂鬱焉。此役,去秋旣以年凶停止,而到今春窮益甚,役事復作,雖曰修補與營造,繁省不同,而中外之人,不能盡悉其事情,必曰我聖上憂民之心,或有不及於初者,豈不大可畏哉?臣等區區私慮,不勝其慨惜,如此爭執不已者,本非不量事勢,强煩聒之比也。請亟罷主第之役,以待秋成。答府曰,依啓。以上朝報
政院啓曰,領相出仕後,大提學卽爲圈點事,命下矣。明日罪人行刑,不得爲之〈之〉意,敢啓。答曰,知道。
義禁府啓曰,以推考敬差官啓本刑曹粘目,廣州弑主罪人婢連香,與其夫奴乭無赤,同力縊弑其上典之狀,旣已直招,移義禁府,處置事允下矣。係是綱常大罪,依例發遣都事,拿來,何如?傳曰,允。義禁府謄錄
上在昌慶宮。停常參·經筵。
巳時,太白見於未地。
自午時至申時,日暈。
玉果縣監尹以宣,差使員還下去。
下直。參禮察訪金虎翼。
謝恩。工曹佐郞崔徽之。
刑曹啓目,打□弑主罪人連香,移送於本府,處置,何如?啓。答曰,依允。
禁府都事權說,弑主罪人連香等拿來事,廣州地出去。
政院啓曰,大提學薦望圈點事,三公政府東西壁六卿·判尹·前大提學,明日命招之意,敢啓。傳曰,知道。
□□□前咸鏡都事鄭始大矣,年分踏驗,事目至嚴,而災實全不摘奸罪,決杖一百,告身悉行追奪,私罪啓,功減一等。
戶曹參議李天紀,掃墳後入來。
左參贊吳竣上疏。大槪,老病日深,無力供職,本職及兼帶賓客,懇乞遞免事。及大丘儒生具時雄等上疏。大槪,爲先正臣文純公李滉書院,請賜額號事,入啓。
答吳竣疏曰,省疏具悉。卿其安心勿辭。
答具時雄等疏曰,省疏具悉。疏辭,當令該曹處之。
京畿監司書目,仁川呈,以僉知權諰上疏上送事,啓。答曰,省疏具悉爾懇。天下事,誠而已矣。無誠則何足觀乎?惓惓戀闕之意,爾雖千言萬語,終若不來,則必歸於虛,不亦然乎?予決不捨爾矣。從速上來。
政院啓曰,三省推鞫事,命下矣。何大臣進去乎?傳曰,領相進去。以上朝報
上在昌慶宮。停常參·經筵。
禁府啓目,廣州弑主罪人連香·乭無赤,旣已拿來。此乃綱常罪人,依法例,三省推鞫,何如?傳曰,依啓。
禁府啓目,三省推鞫事,命下矣。明日待開門,兩司城上所牌招,言送何如?傳曰,允。
又啓曰,明日大提學圈點,與三省推鞫相値,而取考院中日記,則癸亥三月十七日大提學圈點,亦與三省相値,而圈點先爲之矣。今亦依此爲之,何如?傳曰,允。
謝恩。護軍蔡裕後,五衛將李昌基,奉常主簿禹敬錫。
藥房啓曰,伏未審邇間,聖候調攝,何如?丸藥,今已更進耶?臣等憂慮未弭,敢來問安。答曰,咳嗽等症,雖已減歇,而尙未快止,故丸藥,時未進服矣。
中殿·東宮,藥房問安。答曰,知道。
兵曹判書宋浚吉,牌招不進。
兵曹判書宋浚吉上疏。大槪,臣於昨朝,重患傷寒,召牌之下,不得趨詣,本職及兼帶,亟賜鐫遞事,入啓。
政院啓曰,今日當爲三省推鞫,而該房承旨李尙眞,身有所患,連日不得仕進,代房承旨曺漢英,呈辭到院,而今日廳中,亦甚多事,勢難推移。曺漢英·李尙眞,竝卽牌招,使之察任,何如?傳曰,允。
右副承旨李尙眞上疏。大槪,臣猝得重病,無計供仕,冒陳危懇,冀蒙鐫改事,入啓。
傳曰,贊善權諰疏批,還入。
答贊善權諰,省疏具悉爾懇。天下事,至誠而已矣,無誠,則何足觀乎?惓惓戀闕之意,爾雖千言萬語,終若不來,則皆歸於虛,不亦可惜乎?予決不舍爾矣。爾其勿辭,從速上來爲旀,疏中所陳賑救之事,予當體念焉。疊書
大提學圈點,八點李一相,七點吳竣·尹順之。
答右副承旨李尙眞疏曰,省疏具悉。爾其勿辭,調理察職。
答兵曹判書疏曰,省疏具悉卿懇。卿之所患如此,予亦慮念矣。卿其安心勿辭,調理察職。仍傳曰,遣知事柳後聖看病。
左副承旨曺漢英上疏。大槪,脚痛尤重,不能運步,扶詣闕下,冒死陳懇,乞賜鐫改職名事,啓。答曰,省疏具悉。爾其勿辭,調理察職。
吏曹啓目粘連,大司憲尹絳上疏云云。大司憲尹絳,累經此職,似無無故乞遞之理是白如乎。今觀疏本,則其病勢尙未盡差,數步之間,亦且扶杖而行,則似難供職,而憲長之任,亦不可久曠,姑爲改差宜當爲白乎矣。該曹不敢擅便,上裁,何如?啓。依允。
禁府。三省問事郞廳二,趙胤錫·安後說啓下。
慶尙監司書目,今月初八日九日下雪,變異非常事。
備邊司啓曰,以兵曹啓辭允下矣。北兵使任義伯,方患染疾,死生未分云。勢難赴任,改差,新授加資事,當還收,令該曹,稟處,何如?傳曰,允。
前正郞李維泰上疏。大槪,敢陳危懇,乞遞新除職名事,入啓。
府啓,外方騎兵之入番京中者,本爲屯衛巡警,以備非常,而至於各寺守直,則自有其處,典僕雇立役軍,則自有步兵收布。番,祖宗之良法,而軍民之所以無冤者也。自兩亂以後,法度壞亂,各寺守直及諸處立役,皆以番軍分送,已非祖宗朝本意。近聞諸宮家墻外,皆設軍堡,分送軍卒,一宮之人,皆以奴虜,使之宮家近處,或自前已有城底軍堡,而到今城底軍堡革罷之後,猶爲定送軍卒,使之雇役於宮家,非但軍卒之怨苦,亦係名分之僭紊。請自今以後,諸宮家分送軍士,竝爲減除。仁慶宮撤毁已久,卽今舊基猶存,□□□而猶有衛將,率領軍卒,屯宿於舊所,揆以事體,殊甚無謂。設有若干未毁之處,各衛典守之人,不可爲因存衛將,仁慶宮假衛將,請命革罷。外方軍士來到京中者,兵曹·摠府,前期五日,同坐點閱,其意本欲豫知名目,分隸諸處,不使有臨時不齊之患也。凡新到之軍,得於其間,轉貿糧資,以爲入番糊口之計,而近來,則逢點之後,入番之前,稱以到防軍,而役於各處,嚴督催迫,甚於番役,故其稍有零餘者,則不如減囊槖,以充入役之價。其貧困不能者,則顚頓木石,不勝鞭扑之苦,此是科外無名之役,而大費憂恤軍卒之意也。請自今以後,到防軍立役,一切禁斷。答曰,不允。
全南道進士金弘緖等上疏。大槪,故儒臣金麟厚書院,請宣額號事,入啓。啓下該曹。
答李維泰疏曰,省疏具悉爾懇。已諭予意於前疏之批矣。爾其勿辭,從速調理出仕。
三省罪人連香·乭無赤原情不服。連香,決案奉招,乭無赤,移送刑曹。
禁府,連香,堂古介行刑,啓。
辰時至午時,日暈。未時申時,日暈兩珥,啓。
兵曹啓曰,北兵使有闕,依近例,令備邊司議薦,何如?傳曰,允。
有政。以洪重普爲大司憲,蔡以恒爲軍資主簿,安後說爲副校理,朴承健爲禮曹正郞,尹文擧爲副提學,金益廉爲正言,任翰伯爲修撰,趙壽益爲戶曹參判,安獻民爲東學敎授,李慶徽爲掌樂正,朴孝男爲司畜別提。
上在昌慶宮。停常參·經筵。
下直,璿源殿參奉柳賀。
謝恩,僉知李時聃,監察南之聖。
黃海監司書目,平山府使柳椐,爲其族人,㤼迫有夫良女,罷黜事。
禁府啓目,罪人丁繼榮,刑問二次,李德仁九次,柳涵四次,金始重五次,尹榮三十四次,李以立二次,尹漫一次,竝不服,加刑,啓。依允。李尙漽·卞爾熛等,刑問八次不服,加刑,何如?啓。加刑照律。
北兵使有闕,依近例,令備邊司議薦,何如?傳曰,允。
弘文館啓曰,新除授副提學尹文擧,時在忠洪道石城地,修撰任翰伯,時在平安道安州牧任所,日限已過,入番事緊,請速乘馹上來事,下諭。傳曰,允。
禁府啓目,鞫廳罪人連香,旣已承服正刑,依律文,妻子爲奴,破家瀦澤,降其邑號,罷其守令等事,令該司,依律文據行之意,奉承傳,何如?傳曰,依啓。
府啓,請自今以後,諸宮家分送軍士,竝爲減除,仁慶宮假衛將,請命革罷,到防軍立役,一切禁斷。措辭見上答曰,此皆自前所有之事,勿爲煩論。
忠洪監司書目,德山呈,以執義朴承休辭職上疏上送事,啓。答曰,省疏具悉。爾其勿辭上來。
觀象監,巳時,日暈,暈上有冠,色內赤外靑。太白見於未地。午時,日暈。未時申時,日暈兩珥,啓。以上朝報
備邊司啓曰,全南監司徐必遠納牛許贖事狀啓,回啓中切緊之切字,以方字誤書以入,而臣等未及致察,不勝惶恐。元啓目中,改付標以入,當該郞廳汰去,書寫,自本府治罪之意,敢啓。答曰,知道。備局謄錄
司僕寺官員,以提調意啓曰,咸興監牧官姜渭興所管端川牧場,頃有虎患云。臣等行文本道,申飭監牧官,使之期於必捕矣。監牧官姜渭興,與地方官,同力率領牧子及軍兵等,尋蹤捕獲,前後四虎,以其皮張,送于本寺,故竝爲移送廂庫,而其報狀中,有牧子金元生等先鋒之語。令本道監司,査出應賞之人,依法例,賞物題給,何如?傳曰,允。太僕謄錄
上在昌慶宮。停常參·經筵。
大司諫李□三度呈辭。入啓。遞差。
謝恩。正言金益謙,軍資主簿蔡以恒,司䆃直長朴安行,校理安後說。
京畿監司書目,仁川呈,以贊善權諰上疏上送事,啓。答曰,省疏具悉爾懇。爾其勿辭,從速上來。
禮曹啓目粘連,掌令許穆上疏云云。觀此疏辭,則其曰禮者,衆之紀也。禮亂則衆散,今朝廷之禮已亡,無所統攝。視禮義,爲迂遠之浮文云者,正中今日之病是白在果。大槪朝廷大小行禮,自祖宗朝,必以五禮儀遵行,而大者,則三度習儀,小者則降殺節目,而監察押班,兩司參進。如有失禮之擧,則必爲之糾正,而近年以來,大小習禮,不過若干庶官進參,而未聞有糾檢之擧。此莫非朝綱不肅,無一人執法之致,禮何從而立乎?加之以紳之間,禮讓之風掃地,浮薄之習日滋,尊卑之無紀,貴賤之無序,職此之由。此則恐非綿蕝之所能收效是白乎旀,且凡禮之應行者,則自有儀典,大小諸臣,固爲式禮莫愆而已,何必抄出儀文,著爲令甲乎?至於變禮,則非素豫講,惟當以知禮之士,擇採禮官,俾無臨事失禮之患是白乎旀,卽皆儒賢之士,布列朝廷,動遵禮制,矜式一世,以爲移風易俗之地。大小之間,如或踰禮越法,冒犯朝禁,則摘拔糾正,責在法司,以此申飭,何如?啓。依允。
吏曹啓曰,臺官有闕,政事取稟。
護軍蔡裕後上疏。大槪,乞遞兼任,以存體例,以安微分事,入啓。答曰,省疏具悉。卿其安心勿辭。
府啓,外方騎兵,請自今以後,諸宮家分送軍士,竝爲減除,仁慶宮假衛將,請命革罷,到防軍立役,一切禁斷。措辭見上答曰,不允。衛將事,依啓。
申時,日暈兩珥,啓。以上朝報
上在昌慶宮。停常參·經筵。
巳時,太白見於未地。午時,日暈。
下直。沔川郡守趙汝秀。
謝恩。大司憲洪重普,掌樂正李慶徽,贊善李維泰。
京畿監司書目,仁川呈,以贊善權諰上疏上送事。
應敎睦來善三度呈辭,入啓。遞差。
府啓,請自今以後,諸宮家分送軍士,竝爲減除,到防軍立役,一切禁斷。措辭見上答曰,如此等事,不必堅執,勿用煩論。
持平吳始壽啓曰,臣於數日前啓傳啓之時,以連啓之意,發簡同僚,而臣以新進之人,未詳臺閣體例,簡通之中,忙未塡名,以致同僚不答還送,至於再通。臣之昏不致察,臨事鑄錯之失,在所難免,臣何敢晏然仍冒,請命遞斥臣職。答曰,勿辭,退待物論。
京畿監司書目,賤疾亟重,更乞遞職事,啓。傳曰,訟者之言,不足掛懷,勿爲固辭,以傷事體事,回諭。以上朝報
備邊司啓曰,得接東萊府使閔鼎重馳報。本府罪人九名,今已上送,分付該廳,堅囚之意,敢啓。答曰,知道。備局謄錄
又啓曰,大提學李一相,依例,本司堂上差下何如?答曰,允。備局謄錄
上在昌慶宮。停常參·經筵。
巳時,太白見於未地。午時,日暈。夜四更五更,月暈。
謝恩。慶尙左水使洪宇亮,健元陵參奉李垷。
備邊司啓曰,大提學李一相,依例本司堂上差下,何如?傳曰,允。
吏曹啓曰,楊根郡,因上年弑母之變,因降爲縣,而今又有弑主之變,則有爲革罷合倂矣。所當合倂處,令本道監司,啓聞處置,何如?傳曰,允。
左副承旨曺漢英三度呈辭,入啓。遞差。
傳曰,政事,過國忌後爲〈之〉。
吏曹啓目,刑曹佐郞李尙寅,童蒙敎官韓夢會除授,過限未上來,社稷參奉朴惟棟,病滿三十日,倂爲改差事,啓。依允。
掌令鄭麟卿啓曰,昨日同僚,以簡通中闕書名,不過忘却之致,而泛然答送不可,故還送書來然後,書送謹悉矣。同僚旣以此引避,臣何敢晏然處置。昨緣賤疾苦劇,今始來避,所失尤多。且臣卽於詣闕之路,與漢城判尹李浣,猝相値,急遽之際,未及回避,揆諸法例,勢難在職。請命遞斥臣職。答曰,勿辭,退待物論。
右副承旨李尙眞上疏。大槪,臣卽聞病母添患重症,私情煎迫,冒陳危懇。請令遞職名,及時往救事,啓。允下。
大司憲洪重普〈啓〉曰,竝引嫌而退,發簡闕名,出於忘却,而旋卽再通,往復傳啓,則有何可遞之失?初不答通,誠爲得體,而□□不避,在法當遞,則勢〈難〉仍居請持平吳始壽出仕,掌令鄭麟卿遞差。答〈曰〉,依啓。
吏曹參判李一相上疏。大槪,冒陳危迫之懇,乞收兼帶新命,以重名器,以安微分事,入啓。答曰,省政疏具悉卿懇。卿才允合長任,宜勿控辭,斯速察職。
持平吳始壽就職。
府啓,諸宮家分送軍卒,請勿留難,急爲減除,到防軍立役,一切禁斷。答曰,到防軍事,自古有之,勿爲煩論。且爾等,敢於微細之事,不敢於重大之事,甚可惜也。
持平吳始壽啓曰,愚騃小臣,濫蒙洪造,前後忝竊,不止一二,而曾不能進一言匡一事,以補塵露之末。惟以結舌苟容,碌碌隨波,以爲職事,則不敢於重大之事,雖微聖敎,臣猶自知,尋常愧恧而已。卽伏承聖敎,極嚴且峻,臣奉讀再三,惶恐罔措。然臣愚意,臺閣論事事體,惟在事之當否而已,寧計事之大小也哉?臣之疲劣,甚矣。旣不敢於重大之事,且以小事而忽之,則終無可言之時,臣於聖敎,猶有所不能無疑焉。今此所論,事雖微細,或有所重傷事體,或有所厚招軍怨,從前謬例,不可因循,故臣與同僚,相議論列。累累瀆擾,致勤嚴敎,臣之不職之罪,在所難免,臣何敢晏然仍冒?請命遞斥臣職。答曰,勿辭,退待物論。以上朝報
上在昌慶宮。停常參·經筵。
辰時至申時,日暈。
謝恩。典籍崔尙崙,工曹佐郞申命圭,禮曹佐郞趙世煥,卒判府事致祭事,洪州地出去。
中宮殿·東宮,藥房問安。答曰,知道。
藥房啓曰,春寒惻惻,伏未審邇間,聖候調攝,何如?右邊足部痿痞之症,何如?臣等憂慮未已,敢來問安。答曰,知道。足部之症,時無加減,而近者,又患感冒,咳嗽還甚矣。
大殿,政院·玉堂問安。答曰,知道。
藥房再啓曰,卽伏承問安之批,有足部之症,而時無加減,而近者,又患感冒,咳嗽還甚之敎,臣等不勝悶慮之至。仍與柳德重·趙徵奎,李耆選及諸御醫等商議,則皆以爲連次感冒,出於榮衛俱虛之致,八珍湯加五味子·麥門冬·黃芩·地骨皮·桑白皮·紫□各七分,連進累貼,以補元氣,兼治咳嗽宜當云。此藥三貼,姑先製入,何如?答曰,此藥,果是當劑,而卽今咳嗽煩熱,不可不治,淸熱治嗽之劑,爲先用之似當,更爲議處。三啓曰,伏承下批,卽與柳德重等諸醫商議,則皆以謂今若先治煩熱咳嗽,則連進淸肺湯五六貼宜當云。此藥三貼,姑先製入何如?答曰,依啓。
持平南九萬啓曰,臣於昨日,伏見答本府啓辭之批,以爲爾等能於微細之事,而不能於重大之事,甚可惜也。此誠殿下責勵諸臣,使之盡言不諱之盛意也。臣伏讀再三,竊不勝感激而愧恧,不知所以稱塞者也。臣以庸賤暗劣,廁在臺閣,不識大體,毛擧細故,其罪固可誅也。第念王言一出,所關甚大,一字之微,亦不可不愼,或恐聖敎辭意太過,有欠於虛己之道也。何者?非人臣之言事,惟當聽其是非而已,不當以輕重爲取舍也。人君之聽言,惟當察其可否而已,不當以大小爲從違也。爲人臣,而曰我必得重者而論之,輕者有不足論也。爲人君,而曰予必擇大者而聽之,小者有不足聽也。臣誠愚昧,未知其恰當也。而況繁纓以朝,其視設軍堡於私室,不啻小也。仲尼惜之,用民力過三日,其視設科外之軍,不啻輕也,而王者不爲,今此所論,如以爲不可則已,若曰微細而不足聽也,則亦臣所未曉也。孟子曰,訑訑之聲音顔色,拒人於千里之外。如臣無狀,固不能以重且大者,聞於君上矣。今殿下,徒以微細責之,未爲聽納之實,抑恐重且大者,或因此而自止於千里之外,此臣之所深憂也。此無非臣才智駑下,下不能稱職,上不能見信,旣無絲毫塵露之裨補,而反使大哉之王言,不能無差失至此,臣罪萬死萬死。臣近患危苦之疾,方在沈痼之中,呈單見阻,只切悶蹙,昨聞嚴批,不能晏然,而欲起還仆,氣益澌頓,故日晩之後,堇得扶曳來避,罪戾交積,益無所逃。請命亟斥臣職,以爲疲庸不職者之戒。答曰,有不快於爾等之事,故數日前,不允從,而微言以激之,避辭如此,不得不言之矣。近來臺閣之風大,諸宮家之事,猶敢言之,而士大夫事,切不言之,豈不大可寒心乎?頃者全南道御史書啓,有一士夫,設庄於莞島,請令本道禁止云,未知此何許人,而莞島果是士夫設庄之所乎?百年長養之船材,一朝殆盡,而有若不知,全不擧名論劾,此何事理耶?臺閣之事如此,則其國之事,可推而知之,不亦痛心乎?爾其勿爲盛怒,平心察之,勿辭退待物論。
傳曰,臺疏所謂宮家定送軍士,今後勿爲定送事,言于該曹。
備忘記。設庄人,令本道,指名啓聞事,該曹覆啓分付,而至今不爲擧行,殊甚稽緩。本道監司,從重推考,當該水使,先罷後推,以爲懲勵之地。應罷右水使李重信。
巳時,太白見於未地。以上朝報
備邊司啓曰,吏曹啓辭傳曰,今番冬至使出來時,咨文賞銀等物,順付以來矣。若非使臣之周旋,何以能之?使臣以下論賞事,言于該曹事傳敎矣。今此咨文賞銀等物,順付使行,誠爲大幸。使臣等,固宜參酌施賞,而論賞重事,非該曹所敢輕議,令廟堂,商議稟處,何如?傳曰,允事命下矣。今此賞銀順付事,頃者勅行出來時,亦有先播之說,使臣到彼,雖或有周旋之事,似不必以此論賞,上裁,何如?傳曰,如是論之,似非朝廷酬報之意也。使臣等,令該曹書啓,員役中可賞之人,則令使臣書啓。
政院啓曰,備邊司郞廳來言,今日賓廳坐起日次,而國忌齋戒,不得開坐云矣。敢啓。傳曰,過二三日後,更爲來會。已上備局謄錄
備邊司啓曰,大同餘米,雖有一萬一千二百三十石零,而前頭本道應用之數,臣等未能豫度其幾許,故以前頭應用,一一計數留置後,此外餘數,分給窮民,換作種子之意,覆啓,而措語未瑩,致勤聖敎,不勝惶恐。徐必遠欲準萬石備給,而五千石,已爲辦得,則其餘未及備者五千石也。題給大同餘米二千五百石,使之換貿種租五千石,以充萬石之數似當,以此分付,何如?傳曰,允。備局謄錄
上在昌慶宮。停常參·經筵。
巳時,太白見於巳地。
謝恩。五衛將李袗。
全南右水使李重信罷職推考傳旨。傳曰,水使則當初設庄時,不爲禁抑之水使,罷推。
大司憲洪重普啓曰,臣昨伏見持平南九萬避啓之批,不勝瞿然之至。近來國事之可言者非一,而遺其大者,徒論細事,則不職之失,責雖在下,其在大聖人聽言之道,恐不當以輕重,有所取舍,前後聖敎,不瑕有害於不擇細流之洪量乎?臣忝叨此任,今雖屬耳,一日在官,當盡一日之責,則不論犯禁士夫,臣亦難免其罪,何敢晏然仍冒,處置同僚乎?請命遞斥臣職。答曰,勿辭,退待物論。
傳曰,明朝領左相命招,使之卜相。
獻納鄭□啓曰,臣伏見持平南九萬避辭之批,臣不勝惶愧震惕之至。今日國事,誠有可言者,前後聖敎,無非導之使言之意,而當論不論,致勤嚴敎,則在今日臺閣者,安得以辭其罪乎?但念莞島設庄之事,旣自朝家方有査處之擧,則未査之前,不宜復有論列,故如臣昏謬之見,慮不及此,待罪言地,不卽擧劾,臣之罪戾,固無所逃。然臣於此,不能無慨然者。今此士夫設庄之事,誠爲可駭,而初不相關於宮家定軍之擧,聖批以能言宮家事,不言士夫爲敎,而有若臺臣有所取舍於其間,以爲督過之地,此豈聖上和平聽納之道乎?憲府,旣已引避,本院當爲處置,而臣惟當自劾之不暇,何敢晏然處置乎?請命罷斥臣職。答曰,勿辭,退待物論。
京畿監司書目,掌令許穆,病重辭職上疏上送事。又啓目,果川呈,以右副承旨李尙眞,上疏上送事。
慶尙監司書目,山陰縣監許池矣,累代使喚奴婢,欲爲刼奪,罷黜事。
司諫洪□啓曰,同僚以憲府避啓之批,不敢自安,有此引嫌,臣亦臺官之一也,有若同浴而裸者然。又況臣爲人塌庸,見聞孤陋,不選事之細大,一無所論列,臣之疲軟,臣猶自知之,臺閣之風,未始不由於如臣作壞。臣誠惶愧自劾之不暇,何敢晏然處置乎?請命遞斥臣職。答曰,勿辭,退待物論。
金益廉啓曰,臣於萬里行役之餘,且有左脚不仁之病,蟄處窮僻,罕與人接,近來朝著間事,雖不得聞知,而忝叨言地,旣經數日,則不言之失,在所難免。請命遞斥臣職。答曰,勿辭,退待物論。以上朝報
傳曰,全南監司募牛狀啓,備邊司回啓公事,卽爲覓入。
以全南監司募牛狀啓備邊司粘目,傳曰,監司申稟許贖事狀啓回啓,在一兩日前矣。其公事覓入。
政院啓曰,以全南右水使李重信罷推傳旨,傳曰,水使則當初不爲禁抑之水使,罷推事,命下矣。卽當改捧傳旨,而取考御史書啓,則只陳島內冒點設庄之弊,不言設庄之在於何時,當初水使姓名,自此無復査出,待本道査啓後,始可知之,而但見備局覆啓,則以役庄人指名啓聞之意分付,而水使,則不爲擧論矣。更令本道,査出其時水使,竝爲啓聞之意,分付似當,敢此仰稟。傳曰,允。
以全南監司狀啓納牛許贖事備邊司粘目,傳曰,壽進宮·梨峴宮奴婢,分別申稟事狀啓回啓也。其公事覓入。
備邊司啓曰,全南監司徐必遠,募牛許贖事狀啓回啓蒙允之後,卽爲移文本道矣。自上軫念春耕已迫,欲廣募得之路,有此特敎,卽爲知會該道,各別嚴飭之意,敢啓。傳曰,知道。以上備局謄錄
上在昌慶宮。停常參·經筵。
謝恩。東學敎授安獻民。
下直。黃海監司姜瑜,咸鏡都事李光迪。
東宮,藥房問安。答曰,知道。咳嗽尙未差歇矣。中宮殿,藥房問安。答曰,知道。
進善李惟泰上疏。大槪,冒陳情勢,冀蒙恩遞,以許退歸事。入啓。
藥房啓曰,日寒尙爾未解,伏未審數日來,聖候調攝,何如?湯劑幾貼進御,而咳嗽之候,加減,亦何如?臣等憂慮未弛,敢來問安。答□,咳嗽等症,雖少減,而尙未快差矣。
賓廳,卜相封入。
藥房再啓,卽伏承世子宮問安所答咳嗽云。昨今雖有歇,自汗惡寒等候,尙爾如前。臣等與柳後聖·趙徵奎·李蓍善及諸御醫等商議,則皆以爲,此乃榮衛虛弱,感冒未盡和解之致。加減補中益氣湯,加麻黃根七分,桂枝三分,浮小麥五分,連用累貼,以補虛弱,則自有差效云。此藥五貼,爲先劑入,何如?答曰,依啓。
答副承旨李尙眞疏曰,省疏具悉。所辭之職,今姑遞改,爾其省親後,從速上來。
答進善李惟泰疏曰,省疏具悉爾意。將來欲用之意,不但此也,豈可遽爾下去乎?爾其勿辭,調理察任。
答掌令許穆疏曰,省疏具悉。爾其勿辭,調理上來。
吏曹參判李一相再疏。大槪,更申瀝血之懇,乞收新命,以安微分事。入啓。答曰,省疏具悉。已諭於前疏之批矣。卿其安心勿辭,從速察職。
政院啓曰,新除授右承旨元萬石,時在黃海道任所,請斯速乘馹上來事,下諭。傳曰,交代之後,自當上來,姑勿下諭。
政院啓曰,爲政事命下矣。都承旨柳淰,藥房問安進參後,當爲吏批進去,左承旨李忠元,司饔院監饍進去,右副承旨李尙眞在外,同副承旨李慶億服制,廳中只有臣壽恒。兵批政廳,何承旨進去乎?敢稟。且廳中之位不齊,莫甚於近日,出納之際,事極苟艱,今日新除授承旨,卽爲牌招,察任,何如?傳曰,依啓。吏·兵批兼進。
謝恩。右副承旨權大運。
玉堂箚子。大槪,兩司竝命出仕事。入啓。
慶尙道進士金滎等上疏。大槪,贈諡文敬公金宏弼,文獻公鄭汝昌,文純公李滉,三先正書院,請賜額事。入啓。答曰,省疏具悉。疏辭,當令該曹處之。
司諫洪,獻納鄭,正言金,大司憲洪重普,持平南九萬·吳始壽就職。
修撰睦來善,牌招肅拜。
備忘記。今觀此玉堂處置,則雖承嚴批,別無所失云。近來幾人,以貪濁見劾幾人,以不職見劾幾人,以循私蔑公見劾幾何人,若謂之皆無此事,則國事何以至此耶?或謂之非獨一人之所失則猶可,而安敢以別無所失爲言乎?且曰爲人主耳目,貴在盡言,此果盡言乎?其縱恣無忌之狀,不但可駭,私相掩護,不欲深罪之意,蓋可想矣。決不可仍置公論之地,校理李時術·安後說等,竝先罷後推。
持平吳始壽啓曰,微末小臣,猥玷言責,尸素不職,固已多矣。嚴旨之下,不敢晏然,惟以逐日瀆擾爲事,臣罪萬死。卽伏見同僚避啓之批,槪以莞島設庄士夫,未卽論劾事也。臣奉讀未半,不勝惶隕戰慄之至。莞島設庄事,當初御史書啓,旣曰有識士夫,多有設庄者。廟堂回啓,令本道査啓科罪,則査啓旣到之後,朝家自當有論罪之擧,不待朝家處置之如何,而徑先論列,愚昧之見所不能到也。臣之前後忝叨,未嘗有一言建白,十行嚴旨,實出於責勵愚臣,導之盡言之盛意,而囚舌如臣,豈無自反愧忸之心哉?決不可抗顔仍冒於言責之地,請命遞斥臣職。答曰,勿辭,退待物論。
持平南九萬啓曰,臣於再昨,伏承聖批,槪以莞島設庄士夫別爲擧劾事也。臣惶愧悚恧,若隕深谷,不覺汗出而透衣也。臣之出入臺閣,數年于玆,而尙無一事建明,雖微聖敎,臣亦有心腸,豈不自知其罪哉?況殿下所以責勵者如此,此誠人臣盡言之時,而自恨無狀,終無以仰塞聖意也。第念莞島之事,旣出御史書啓。又令道臣査聞,則爲臺臣者,惟當觀朝家處置之如何然後,乃可議其是非耳。至於輕先論列有所云云,實非愚昧之所可及也。然臣之從前含糊,以負殿下者實多耳。今雖以此受戮,亦所甘心,抑臣又有所大慼于私心者。臣昨承聖批,以爲爾其勿爲盛怒,平心察之。凡臣之前後所陳辭語,無論援引失當,雖其心,本欲效忠於國家,顧其言,不足開悟於聖聰,臣固自悼其不肖矣。然殿下乃以盛怒責之,則臣之自陷於重辟,固不足道也,而竊恐他人之有以臣爲戒也。臣自承此批,無所措躬,直欲鑽地以入,而不可得也。請先削臣職,亟治臣罪,以懲爲人臣不恭者。答曰,勿辭,退待物論。
巳時,太白見於未地。夜五更,下雪。以上朝報
以賓廳坐起進不進單子,傳曰,惡寒氣,不能出接,過數日後,更爲來會。備局謄錄
有政,以徐漢柱爲童蒙敎官,元萬石爲承旨,權大運爲承旨,朴純義爲平山府使,黃克順爲社稷參奉,李誠哲爲山陰縣監,宋奎禎爲童蒙敎官,李惟泰爲掌令,金國標爲咸安郡守,兪棨爲大司諫,李延禎爲珍島郡守,睦兼善爲修撰,吳聖蒙爲刑曹佐郞,蘇東道爲錦山郡守,黃世楨爲童蒙敎官,郭志仁爲童蒙敎官,李正英兵曹參知,李敏發爲金海府使,曺漢英爲兵曹參議。
上在昌慶宮。停常參·經筵。
當日無肅拜。
大司憲洪重普啓曰,臣伏見昨日下政院之敎,慙悚震惕之至。臣之前後添竊言地,非止一再,未嘗以貪濁不職,有所論列,則身爲耳目之官,不能盡言之罪,自知難免,而玉堂處置之臣,旣以私相掩護,特有罷推之命。臣不敢以除拜未久,自謂無罪,而晏然仍冒乎?請命遞斥臣職。答曰,勿辭,退待物論。
京畿列邑儒生崔鎭坤等上疏。大槪,請復設鄕試,仍鄕校圓點事。入啓。答曰,省疏具悉。疏辭,當令該曹處之。
司諫洪□啓曰,臣忝據臺席,自速不言之誅,慮外請出,已極狼狽。況於昨夕,伏見下政院之敎,辭旨嚴峻,特罷玉堂之臣,尤不勝惶駭震惕之至。以臣負犯,決不可一刻苟冒,又何敢處置多官乎?請命遞斥臣職。答曰,勿辭,退待物論。
獻納鄭啓曰,臣伏見下政院之敎,辭旨極嚴,至有玉堂處置官罷推之命,臣誠震越,無地措躬。臣之忝居言責,前後非一,而徒積噤默,未副耳目之責,則不職之罪,臣所自知,而況玉堂之臣,旣被罷推,則臣是處置中人,何敢以得免譴罰爲幸,而抗顔於臺席乎?且憲府諸官,今又引避,則臣之不敢處置之嫌,又加一層矣。以此以彼,決不可一刻仍冒,請命罷斥臣職。答曰,勿辭,退待物論。
兵曹判書宋浚吉上疏。大槪,臣之孱疾,決無供職之望,祭酒之任,先乞遞免,兼陳區區所懷,冀蒙財察事。入啓。
正言金□啓曰,玉堂處置之臣,旣被罷推之命,則以臣處置中人,決無一刻冒進之望。請命遞斥臣職。答曰,勿辭,退待物論。
修撰睦兼善上疏。大槪,臣旣有不言之罪,安敢處置兩司,決不可仍冒公論之地,請遞事。入啓。答曰,省疏具悉。爾其勿辭察職。
京畿監司書目,臣之病勢,日漸危劇,乞遞職名,以便公私事,上疏上送事。啓。答曰,省疏具悉。卿辭至此,當勉副焉。
全南監司書目,莞島設庄處摘奸事。
答兵曹判書疏曰,省疏具悉。噫。自古災異之作,何代無之,而豈有如寡昧之忝位以來乎?及至今日,亦云極矣。夜來風雪之憂,驚心慘目,憂惶恐懼之意,有若身負罪累者然,不敢自同於□憂虞之懷,有難形言。近因病,久未相見矣。明日與吏判入來,則箚中事,亦當回諭矣。
自昧爽至辰時,下雪。啓。以上朝報
上在昌慶宮。停常參·經筵。
巳時,太白見於巳地。
領議政鄭上疏。大槪,新授職名,亟賜鐫遞事。入啓。
校理李殷相上疏。大槪,請與同僚,同被罪罰,因陳所懷事。入啓。
掌令李惟泰上疏。大槪,卽聞老母有疾,蒼黃下去,所叨職名,乞賜遞免事。入啓。
兵曹佐郞李堥上疏。大槪,略陳所懷,冀蒙裁擇事。入啓。
玉堂箚子,兩司竝命出仕事。入啓。答曰,依啓。
前兵曹參知兪棨上疏。大槪,冒萬死敢陳危迫之情,乞遞新授職名,以重公器,以安微分事。入啓。
答領議政疏曰,省疏具悉卿懇。此何時而卿之辭免至此耶。憂虞溢目,無所可恃,將欲仰成,以濟時艱,此豈卿之退處丐閑之時乎?卿其諒此至意,速出論道,以副如渴之望。仍傳曰,遣史傳諭。
答掌令李惟泰疏曰,省疏具悉爾懇。所辭之職,姑不遞改,爾其勿辭,待母病少間,從速上來。
答李殷相疏曰,省疏具悉。憂虞之極,如是進言,予用嘉尙,可不惕念焉。爾其勿辭察職。
答大司諫兪棨疏曰,省疏具悉爾懇。爾其勿辭,從速察職。
答兵曹佐郞李堥疏曰,省疏具悉。如是條陳,予用嘉尙。當令廟堂,詳盡議處。
河陽貢生許以淸上疏。大槪,條列等事,入啓。答曰,省疏具悉。爾之爲國之誠,予用嘉尙。所陳等事,當令廟堂處之。
政院啓曰,以貢生許以淸上疏,傳曰,招致此人,使之讀疏,觀其爲人,且試文筆以啓事,傳敎矣。臣等卽爲招入,使讀其疏,則從頭至尾,讀之無礙,觀其爲人,則言辭擧止,似非庸下之人。且以他書試讀,則亦能通解,使之書字,則字晝雖似生疏,不至甚拙矣。敢啓。答曰,知道。年幾何耶?又啓曰,傳敎矣。招致問之,則時年四十云矣。敢啓。傳曰,知道。此人之爲人如此,所陳之言,亦多可用者,依李承敏例,令該曹收用。
全南監司書目,莞島設庄處摘奸事。
京畿監司書目,弑主罪人連香,已爲正刑。楊根縣例兼砥平縣,以合倂緣由事。
吏曹參判李一相上疏。大槪,冒死更瀆,冀蒙鐫改事。入啓。
持平吳始壽啓曰,臣雖愚蠢,亦知逐日避嫌之大惶懼也,而臣之情勢,誠有所萬分悶迫,不得不今又瀆擾,臣罪萬死萬死。臣之騃庸不職,固宜罷斥之狀,前所避辭,旣已盡之矣。不敢復爲所煩聒,而玉堂處置之啓,至被罷推之罰,則臣是處置中人,不可仍冒也益彰著矣。再昨自列之時,不及聞備忘之下,未免闕略喫緊之處,而昨日請出之論,又出於意慮之外,臣之狼狽,一節加於一節,臣何敢晏然在〈職〉,請命罷斥臣職。答曰,勿辭,退待物論。
通津幼學南燦上疏。大槪,請以正租二百石,願補賑民之萬一事。入啓。答曰,省疏具悉。爾之爲國之誠至此,予庸嘉尙,所陳穀物,當令本道,用於賑救飢民之處。因傳曰,此人爲國之誠如此,令該曹,趁卽論賞,以爲聳動之地。
大司憲洪重普啓曰,外方軍士,未及立番之前,分送各處役所,實是科外無名之役,而大非軍卒優恤之意。蕫役催促,鞭扑狼藉,顚頓木石,歸怨國家,則亦何可謂之小事,而因循謬例,重貽軍卒之怨。請自今以後,到防軍立役,一切禁斷。以下八行缺又所啓,刑曹判書許積,近來請囑之語,旣已發端,而上下問之際,稱以遺忘,不言姓名,殊甚不當。請刑曹判書許積推考。上曰,依啓。
司諫洪處尹啓曰,故相臣具仁垕墓幕,京畿監司分定行關於各邑,則本家,以價捧之一間價米二十四石之多,各邑不得已收捧於民結。當此飢饉流離之日,不可橫徵科外之役。請令京畿監司,酌定其價,以杜濫捧之弊。上曰,依啓。又所啓,連歲災異之慘,無非驚心而駭目,至於昨日之雪,近古所未有之變。其變之來,未知某事之應,而方當發育之時,有此陰沍之氣,豈不大可懼哉?古語曰,秦末無燠年,臣恐今日刑獄,或有所過,而上干和氣,致此災沴也。請令王府,體聖上欽恤之意,務盡平反之道,俾無冤枉之人。上曰,此言是矣。刑官今方入侍,依此擧行,外方亦一體分付,可也?
大司憲洪重普啓曰,持平吳始壽,嚴旨之下,不敢自安,又爲引避,而不安於職,臣亦無異,何敢晏然處置乎?請命遞斥臣職。答曰,勿辭,退待物論。
答吏曹參判李一相疏曰,省疏具悉卿懇。卿其勿爲控辭,從速察職。
正言金□啓曰,臣頃蒙恩暇,歸省丘墓,今方入來,而卽伏見答憲府之批,及下政院之敎,臣誠愧恧悚惕,措躬無所。第伏惟聖明責勵臺臣,使之盡言之意,至甚盛矣,而無狀如臣,屢忝言地,孤負職名,蔑效塵露,癏曠之誅,益無所逃,則豈可尙玷言地,益壞臺閣之風乎?且臣受由下鄕之後,以下缺。
吏曹判書宋時烈所啓,自上臨御以來,少無失德之事,而金弘郁之死,人皆稱冤。當此災異孔劇之時,似當有渙釋之典,問于諸臣,處之,何如?上曰,何以稱冤耶?莫重逆獄,渠敢妄言,其罪,豈不重耶?時烈曰,古今天下,豈有庇護逆獄者乎?渠之妄意,不以爲逆獄,故敢言耳。但求言之下,言者杖死,故至今不厭衆心矣。上曰,諸卿各陳所懷。兵曹判書宋浚吉曰,弘郁知有當初傳敎,而自觸邦憲,則固有其罪矣。初不知有此,而應旨進言云。若如閔鼎重陳疏之時,招見開諭則好矣,竟未免冤死,豈不爲聖德之累哉?戶曹判書鄭維城曰,當初傳敎,渠果不知而言矣。臣於其時,爲遠接使,逢着弘郁於黃州,言及前日下敎之意,則渠亦驚悔,欲爲追止而未□,故渠之原情,亦陳此意云。臣詳知實狀,而不敢陳達,心竊恨之矣。時烈曰,聞鄭維城之言,尤爲惻然。其無知而妄作,據此而可知也。殿下於弘郁之事,若是持難,臣等固知聖意之有在,而弘郁之伸雪,固無與於姜獄矣。上曰,人心不古,或有小人,因此有反獄之事,則綱常終必壞了,故果爲持難矣。維城曰,明白下敎,以曉弘郁之伸雪,非與於姜獄則可矣。上曰,大臣之意,何如?左議政沈之源曰,旣知法令而言之,則其罪當死,初旣不知而妄作,至於追悔而欲止,則其心可知。今雖伸雪,何與反獄之事乎?上曰,纔見非常之災,驚憂未定,大臣諸宰,如是陳達,而不爲允從,則其於消災之道,似欠着實。且吏判,以爲非與於姜獄,此言有理,旣出於應旨,而實不知有法令,則有可恕之道。金弘郁復其官爵。上謂宋浚吉曰,卿昨日陳箚,而欲與面諭矣。玉堂爲任甚重,處置臺臣,何等重事,而遣辭之際,不爲詳盡,乃敢以別無所失爲言乎?浚吉曰,臣其日,商與洪命夏·李時□相對,以爲聖敎至當,甘受而已。但處置,則多官,似不當輕遞云,而玉堂處置措語未瑩,致勤嚴敎。所謂別無所失云者,不過循例庸常之語也,豈敢有他慮於其間哉?大臣亦爲陳達,而猶未釋然,臣之所言,非爲時□等被譴而發也。恐爲聖上之過擧,敢此冒達矣。上曰,卿言如此,末減遞差。以上朝報。
傳曰,大臣·備局堂上,引見。
備邊司啓曰,忠洪監司槐山郡守羅以俊,棄官罷黜事狀啓粘目判付內,棄官,本是自罷其職,準期不敍,又是應行之事,有何警惕乎?似非防束之本意事判下矣。近來守令之厭其吏役,任意棄官者有之。新授之官,亦有厭避不赴者,故以輕則罷職,重則準期不敍之意覆啓,而措語未瑩,致勤聖敎,不勝惶恐。邊地守令外〈法外〉加罪,實涉未妥。此後,如有衆所共知顯然巧避者,則令該曹,據實啓稟,繩以重律,何如?傳曰,允。備局謄錄
引見時,禮曹判書洪命夏所啓,仁川紫燕島遮築舊基,許民耕食何如?上曰,依爲之。維城曰,牧場許耕事,不可輕易爲之。頃以江都牧場事觀之,許民耕墾之後,到今不得已還爲設場,致令其民撤出之弊。紫燕牧場,今雖許耕,二百餘匹之馬,過數年後,則必有地窄難容,還爲設場之擧,與其旣許耕墾而旋罷,不如初頭詳審爲之,牧場形止,詳察後稟處,何如?上曰,然則詳察處之事,命下矣。頃者永宗萬戶金石堅來見,臣等亦言此事,欲以馬場,給與募民許耕,而萬戶,則務爲慰悅募民之計而已。本寺則當以馬政爲重,故不可許之之意,言送矣。今因筵臣所啓,有此詳察處之之敎,二百餘匹之馬,雖全有舊場,猶患水草之不足。若因驅之於山上土薄之地,而遮其平衍草長之處,作爲民田,則瘦病斃損之患,不言可知。與其窄迫之地,致令飢病,寧爲盡移他道,而其傍近無衣·龍流兩島,各有未滿百匹之馬,猶不能飽草。他無空島可移之處,決無變通之勢,而該寺事體,不敢直爲防啓,試爲發遣本寺官員,更審紫燕遮築便否後,定奪,何如?傳曰,如是難便,則今姑置之。太僕謄錄
大臣·備局堂上引見時,司諫洪處尹所啓。近來災異之慘,無非驚心而駭目,至於昨日之雪,近古所未有之變。天變之來,未知某事之應,而方當發育之時,有此陰沍之氣,豈不大可懼哉?古語曰,秦末無燠年。臣恐今日刑獄,或有所過重,上干和氣,致此災沴也。請令有司,體聖上欽恤之意,務盡平反之道,俾無冤枉之人。上曰,此言是矣。刑官今方入侍,依此擧行。外方,亦一體分付,可也。疊書。
戶曹判書鄭維城所啓,禁府罪人尹策,雖有所犯,而以魚藿所貿之木,爲其老父衣資,與肥己有異。容有可恕,而經年滯囚,受刑累次,似當疏決流配矣。上曰,照律。義禁府謄錄
上在昌慶宮。停常參·經筵。
謝恩。右議政元斗杓,北兵使權堣,通川郡守金夏鉉。
刑曹啓本,坡州牧使金重鎰矣。都將八男不報上司,徑先施刑,至於殞命。罪杖一百告身盡行追奪,徵埋葬銀一十兩,何如?啓。功減一等。
護軍蔡裕後上疏。大槪,再申前懇,乞遞臣兼帶,仍治臣瀆擾逋慢之罪事。入啓。答曰,省疏具悉。卿辭至此,倂依願勉副焉。
護軍李彦耆上疏。大槪,敢因災異,略陳所懷〈事〉。入啓。答曰,省疏具悉。疏辭,已諭於筵中矣。
右議政元斗杓箚子。大槪,兼帶世子傅,令該曹,照例處置事。入啓。
中宮殿,藥房問安。答曰,知道。
藥房啓曰,昨御便殿,引接群工,酬酢移時,伏未審夜來,聖候調攝,何如?前入湯劑,以日計之,當盡於今日,咳嗽等症,幾分減歇耶?昨日臣維城登對時,詳察聖候玉音,似爲重濁,兼有鼻塞之候,此必感冒未盡和解之致,似當及時更議他藥,竝此仰稟。答曰,症候,言于醫官矣。
東宮,藥房問安。答曰,知道。所患頗似減歇矣。
吏曹啓曰,傳敎矣。今此南燦,不愛其財,願出二百石租,以助賑飢,其心誠可嘉尙。臣等謹考天啓七年本曹啓稟,議大臣定奪事目,則二百石以上,爲二品加設實職除授之事。上項南燦,依此施賞,何如?傳曰,允。
答右議政元斗杓疏曰,省箚具悉。箚辭,當令該曹處之。
藥房再啓曰,卽伏承下醫官之敎,與趙徵奎,李蓍善及諸御醫等商議,仍爲通議于柳後聖,則皆以爲感冒雖解,咳嗽之餘,肺經虛弱,聲重鼻塞之候,因此而發。二母淸順湯,加訶子炒五味子各七分,連進五貼,以治聲重鼻塞喘急煩燥等症,宜當云。此藥三貼,爲先製入,何如?答曰,依啓。
刑曹判書許積上疏。大槪,亟治臣昏忘之罪,以爲爲人臣欺隱者之戒事。入啓。
正言金□啓曰,臣於昨者,伏見同僚引避之辭,以累忝言地,孤負職名等語。自前臣亦有不言負職之罪,何敢晏然處置乎?況臣所居僻遠,賤疾亦重,今始來避,所失尤大。請命遞斥臣職。答曰,勿辭,退待物論。
禮曹判書洪命夏所啓,近以移市事,市民皆怨云。何爲無益之擧,厚招民怨乎?上曰,然則勿爲移市,可也。
戶曹判書鄭維城所啓,禁府罪人尹策,雖有所犯,而以魚藿所貿之木,爲其老父衣資,與肥己有異。容有可恕,而滯囚受刑累次,似當疏決流配矣。上曰,照律。
上謂承旨金壽恒曰,承旨代予草敎,廣求直言,以輔予不逮。
獻納鄭□啓,臣近患□疾,症勢沈痼,冒死請急,而見阻,方在悶蹙之中矣。同僚今又引避,臣之不敢處置之嫌,前後無異,其何可因冒?請命遞斥臣職。答曰,勿辭,退待物論。
司諫洪□啓曰,獻府諸臣,又皆引嫌,臣之不敢處置,與同僚無異,不可一刻仍冒。請命遞斥臣職。答曰,勿辭,退待物論。以上朝報
傳曰,副護軍蔡裕後,累次陳疏,辭免兼帶同知經筵春秋館事世子右副賓客備邊司提調,竝遞差。備局謄錄
大臣·備局堂上引見時,右議政沈之源所啓,寧古塔戰亡軍士處,彼有賞銀順付之事。今此使臣之行,謝恩表及方物入送,何如?上曰,依爲之。備局謄錄
政院啓曰,全南監司啓本,莞島設庄時,備局覆啓,其時水使·僉使及邊宥·南海宇等,拿問處置事,允下矣。邊宥·南海宇等拿推傳旨,爲先捧入,而水使,則頃因罷推之命,已自備局。令本道査啓,待其啓聞,當捧傳旨,而當該僉使,亦不知其某人,使之一體査啓之意,分付,何如?傳曰,允。備局謄錄
備邊司所啓,平安兵營,卽今移木,其勢有煩,待來秋,直捧其處,何如?上曰,依爲之。
又所啓,珍島地島民,不爲應役者,驅出陸地事下敎矣。臣意以爲,當此凶歲,驅而出之,則將爲失所之飢民,賑救亦甚可慮。待秋驅出,何如?上曰,近有非倭非漢之船,出沒洋中云。如此之民,不爲驅出,則國初海浪賊之患,安保其必無,不可不趁卽驅出矣。鄭維城曰,本郡報狀,亦不詳悉,先査其人口實數。且審珍島郡守所報之虛實,以爲處置之地,何如?上曰,令本道監司,別定差使員,詳査以啓,可也。宋時烈曰,此等人刑推事,雖已分付,而古語曰,誅之則不可勝誅。姑除刑推之令,先問其多少,似當矣。上曰,然則治罪之意,姑勿行會,先問其數,可也。上曰,兩西管餉屯監,雖已革罷,而更思之,國無蓄積,則凶歲無以爲計。屯田,不可不着實爲之,而若罷屯監之後,屯民盡散,則主管之人,必以藉口,又無收拾之望矣。屯監,其令勿罷,而該曹移文餉使,管餉所屬兩西田畓元數幾何,而某郡屯田幾何,其落種與所出亦幾何,一年以餉穀用下之數幾何,使之一一開錄,別單上送,以爲御覽之地,可也。鄭維城曰,纔罷復設,有損朝家體例矣。宋浚吉曰,更觀守令之所爲,而來秋所出,比較於向前,更爲稟處,何如?上曰,然則屯監復設與否,更問於餉臣,處之。以上備局謄錄
上在昌慶宮。停常參·經筵。
謝恩。參知李正英,五衛將李元龍·李恒基。
傳曰,今日筵中所言,言根出處之人,令刑曹,從速書啓。
政院啓曰,以刑曹判書許積上疏,傳曰,此事決不可置之,而疏辭如此,何以爲之耶?諸承旨議啓事,命下矣。此事誠極驚駭,不可不窮覈重處,而今見許積疏辭,則言根所出,全未記憶云。若果的知其有,則其在臣子道理,累承下問,豈敢如是自隱乎?今雖更問,終不記得,則究覈無路,徒損事體。臣等反復思惟,無容別議,惟在聖明裁酌處分,敢啓。傳曰,知道。誠能記憶,則必不如是,而但念事或涉宮闈之人,故無乃有所不敢斥言而然耶?此則予所欲聞者也。有何未安乎?此一款,更爲問啓。
慶尙監司書目,密陽呈,以禮曹參議閔鼎重辭職上疏事。
領議政鄭太和上疏。大槪,衰病轉甚,精力俱盡,決不可更辱名器,重誤國事,懇乞遞免事。入啓。答曰,省疏具悉至懇。已悉予意於前疏之批矣。卿其安心勿辭,速出論道,以副至望。
玉堂箚子。大槪,請持平吳始壽,大司憲洪重普,獻納鄭□,正言金□·金,司諫洪□,倂命遞差事。入啓。答曰,初旣不遞,則今何遞差乎?金萬基外,倂令出仕。
獻納鄭□就職後啓曰,臣之以一事引避,至于三矣,徒積瀆擾之罪,恭俟譴罰之來。今此特出之命,出於千萬意慮之外,驚惶感激之餘,尤不勝狼狽之至。召牌之下,不得不趨詣,而旣已見遞之人,斷無因出之理,決不可一刻苟冒。請亟命遞斥臣職。答曰,勿辭,退待物論。
司諫洪□就職後啓曰,湔劣小臣,百無一能,過蒙洪造,累玷言地,而含口囚舌,一向泯默,未嘗爭一是非,糾一官邪,以副耳目之寄,徒以他事緖餘,日事瀆擾,臣罪萬隕無惜。玉堂公議之地,灼見疲軟之狀,據實請遞,召牌之命,誠非意慮之所到也。旣遞之官,理難仍冒。且臣所患胸腹痛,近復發作,昨今方劇,叫痛之時,下吏來言,獻納以下,皆已引避,臣於病中,猶知處置之不敢□左扶右曳,艱詣臺廳,精神慌惚,如入煙霧,避辭措語,全失本旨,問東答西,昏謬極矣。以此以彼,決不可一刻冒據,請命遞斥臣職。答曰,勿辭。
吏曹啓曰,臺諫有闕,政事,取稟。
慶尙監司書目,陜川呈,以海印寺佛像石榻大藏經板子,自今月初六日巳時,汗流如水,變異緣由事。
大司憲洪重普上疏。大槪,臣於召牌之下,病未趨詣,亟遞臣職,因治逋慢之罪事。國忌,以留政院。
正言金□就職後啓曰,臣之一事三避,果犯瀆擾之罪,旣遞還仍,斷無是理,召牌之下,不得不趨詣,而決不可一刻苟冒,請命〈遞斥〉臣職。答曰,勿辭,退待物論。
右議政沈之源箚子。大槪,乞遞都監都提調事。入啓。答曰,省箚具悉卿懇。已有近規,別無□之事,卿其安心勿辭。以上朝報郞廳元啓英校正。日記郞廳金光岳書。
上在昌德宮。停常參·經筵。
權大運啓曰,大司憲洪重普,持平吳始壽陳疏,執義朴承後,掌令李惟泰·許穆在外,持平南九萬呈辭。今日以監察茶時之意,敢啓。傳曰,知道。
藥房都提調臣元斗杓,提調臣鄭維城,副提調臣柳淰啓曰,春暖氣和,伏未審數日來,聖候調攝何如?前入湯劑,已進一貼耶?玉音重濁鼻塞等症,加減亦何如?臣等憂慮未弛,敢來問安。答曰,諸症,時未快差,而服藥之後,進食稍加矣。
藥房問安。答曰,知道。中殿,藥房問安。答曰,知道。
世子宮,藥房問安。答曰,知道。
金壽恒,以都摠府言啓曰,今日入直軍士,中日習射,請出標信。傳曰,知道。
元萬石,以弘文館言啓曰,本館僚員之不備,未有甚於此時,上番只有臣殷相,入直已久,而方患疝症,症勢苦劇,他無替直之人,後日政,上·下番闕員,盡爲差出,牌招肅拜,推移入直,何如?傳曰,允。
金壽恒,以都摠府言啓曰,今日入直軍士,中日習射事,標信命下矣。雨勢如此,不得爲之之意,敢啓。傳曰,知道。
蔡忠元,以常平廳言啓曰,前日登對時,以京中作粥賑濟,觀勢設行之意,陳達於榻前,則賑恤諸具,豫爲整待事,下敎矣。雖未出於擧行條件中,臣等親承聖敎,故賑恤事目,別單書入之意,敢啓。傳曰,知道。
元萬石,以禮曹言啓曰,每朔各陵,抽栍摘奸事,啓下,而去朔,纔已摘奸。且有廚傳之弊,故今朔則不爲擧行之意,敢啓。傳曰,知道。
李慶億,以本院啓辭,傳曰,知道。誠能記憶,則必不如是,而但念事或涉於宮闈之人,故無乃有所不敢斥言而然耶?此則予所欲聞者也,有何未安乎?此一款,更爲問啓事,傳敎矣。問于刑曹判書許積,則以爲臣精神昏喪,茫然不記,再勒下問,益切悚慄,不知置身之所。臣雖駑下,亦嘗犯顔而不避矣,事苟有可言者,猶當指斥乘輿。當初陳達,亦出於勿欺之忱,則到今,豈有忌諱宮闈之人,不敢斥言之理乎?況平日行身,縱不能使宦官·宮妾,不知姓名,亦不至私相通問,致有請托之擧,雖不記其誰某,實非宮闈之人,而事君無狀,言不見信,愧懼欲死,不知所對云矣,敢啓。傳曰,它無覈出之路,則頃日刑判所達罪人三人,以此辭緣,本罪外,別爲問目,各別嚴刑,期於得情事,分付該曹。
元萬石,以缺言啓曰,三月令宗廟薦新,京畿所封生缺生石首魚,已出市上,尙不封進,極爲非矣。本道監司推考,急速封進事,分付,何如?傳曰,允。
元萬石,以兵曹言啓曰,去三月二十八日,御營軍朴太成稱名人,自金虎門入來,二十九日前渡丞劉忠善稱名人,自宣仁門入來,差備門外擊錚,極爲駭愕,竝令攸司囚禁治罪,金虎門守門將姜洧,宣仁門守門將朴原素等,常時不能禁斷雜人,以致闌入,亦爲非矣。請推考。傳曰,允。
元萬石,以漢城府言啓曰,東道監役所報內,山直等,巡到東大門外,私奴二立稱名人,生松椽木三十四條偸斫,載車入來,執捉上府,依法處置云。臣等取考犯物,則生松椽木的實,而其恣意偸斫之狀,極爲痛駭,不可尋常杖罰而止。令攸司依律定罪,如何?傳曰,允。
元萬石,以兵曹言啓曰,當日前司果李時奭,良人金今龍等稱名人,自金虎門入來,差備門外擊錚,極爲駭愕,令攸司,囚禁治罪,同門守門將楊澳,常時不能禁斷雜人,以致闌入,亦爲非矣。請推考。傳曰,允。
傳于元萬石曰,政事,明日爲之。
李慶億啓曰,刑曹判書許積上疏,前已入啓,無批答而下,方今留置本院,何以爲之?敢稟。傳曰,入之。
刑曹判書許積疏曰,伏以臣,於昨日登對也,仰瞻天顔,彩眉深顰,俯承玉音,辭旨勤懇,其遇災警懼,引咎自責之意,溢於言表,苟殿下恒存此心,終始惟一,無怠於久而玩於常,則暮春盈尺之雪,非徒不爲災,而亦可轉而爲祥,臣始焉戚戚,旋又欣欣。思欲悉陳悃愊,少答我聖上憂懇之至意,而蒙於學問,莫缺休咎之徵,昧於人事,未諳政令之失,寂寞數語,固不足以槪聖心,而下詢丁寧,不欲噤默,仍以缺罪人之事,始陳人言之無據,或慮宮禁之不嚴,缺數字眞有是也。殿下亦知其然也,曰吁曰咈,有如僚友缺相應答,不惟不厭聞而已也。臣誠感激,更欲進一言陳弊事,而筵臣,遽請詰問言根,臺官從而駁臣掩覆,臣於是驚懼慙恧,狼狽退出。玆又伏承言根書啓之命,臣尤不勝惶悶悚慄之至。如使臣果能記得其人,則發之於口,不必難,書之於紙,不必易,初豈敢隱諱於天威咫尺之下乎?臣在少壯,粗能强記,諸臣之不信臣遺忘之對,殿下之必令記其人名者,無乃不知臣精已亡耶。臣宿病纏身,蒲柳早衰,軀殼雖存,心神耗盡,前忘後失,臨事憒憒,矇然若霧中人。及臣忝本職之初,臣妻卒患危惡之症,奄奄在垂絶之境者,殆十數日,旣無子女,躬自救護,心誠無聊,酒以代食,而慰問之人,相續在門。臣所妄達之言,必此時所得聞者,而到今茫昧,全不能記誰某。實狀如此,而語涉煩猥,亦不敢縷陳於前席者也。臣雖無似,粗有勿欺之忱,臣旣告罪人之名矣,豈敢不告,爲罪人遊說者之名,自速欺隱之罪哉?臣誠昏忘,不能仰對下問,臣誠悶慼,不知所以措躬也。抑臣於此,又有所慨然於心者。臣之始不根之言,仰達於宸嚴者,只願殿下,因此益嚴內外之分,以爲消弭之助。若夫其事之實不然者,臣因目見而身莅之矣。然而不害爲勸勉之一端,故敢有所云云矣。殿下至擧光海之事,以爲監戒之地,此眞盛德事,而猶有所不釋然者。務欲詰言根而後已,臣竊恐此後,事雖大於此者,若無證左,將無以達於四聰,豈不深可惜哉?臣惟當席藁待罪之不暇,而區區所懷,不得不竝陳於自列之章,自惟負犯,萬死猶輕。伏乞聖明,亟治臣昏忘之罪,以爲爲人臣欺隱者之戒,不勝幸甚。臣無任惶悚隕越之至,謹昧死以聞。答曰,省疏具悉。其勿待罪。
大司憲洪重普疏曰,伏以臣,自前缺胸腹之患,日夜刺痛者,數十餘日。及授本職,不敢一向缺,伏竢其暫歇,黽勉出謝。適値僚員之引嫌,臣亦未免少日瀆擾,惶悚愧恧之餘,前患胸腹痛,自昨復發,終宵苦苦,症勢漸劇。千萬意外,召牌忽降,而欲起還仆,末由趨詣,臣罪至此,益無所逃矣。不有公論,雖欲强顔就職,以此病勢,決難自力。伏乞聖慈,諒臣危迫之情,亟遞臣職名,仍治臣逋慢之罪,不勝幸甚。臣無任祈懇戰灼之至,謹昧死以聞。答曰,省疏具悉。卿辭至此,當勉副焉。
持平吳始壽疏曰,伏以臣,童稚之年,屢經大病,癃孱沈痼,藥餌爲命,形骸粗完,精魄已耗,自量筋力,無望供務,而只緣感激洪私,不敢言病,小官呈告,亦涉惶懼,黽勉隨行,恒切鬱悶。自十數日前,忝得內傷外感之症,而臣之情勢,誠有所悶迫,不得不逐日自列,舁疾往來,未得調治,汗後受風,風後又汗,症勢彌留,漸至危苦之境矣。伏見玉堂處置之批,臣之狼狽,又加一節,竊不勝悶蹙之至。前日處置之臣,竝皆遞免,今日遞差之請,實是公論,則廉隅所關,決不可仍冒,而特命勿遞,繼降召牌,臣誠悚惕,若無所容。臣之情勢,如有一毫自力之望,固當就列之不暇,情勢之難便,有不可顧,而顧臣所患,非一朝猝發之証,積傷之餘,元氣漸盡,精神昏眩,欲起還仆,無路奔走承命,自速逋慢之誅。伏乞聖慈,亟賜鐫削臣職,仍治臣違傲之罪,不勝幸甚。臣無任祈懇屛營之至,謹昧死以聞。踏啓字。
領議政鄭太和疏曰,伏以臣,再煩號籲,未蒙憐察,三瀆宸嚴,罪合萬死,臣雖愚昧,豈不自量,此時此任,決非所堪?臣從前忝叨,已多嗤點,到今衰病,尤不近似,有何筋力,可效微勞,有何知識,可救時事?仰惟天鑑,燭盡實狀,而人望之外缺二字誤恩,臣心惶駭,久而靡定,物議爲訝,當復如何?臣缺數字强顔拜命,又不能帶疾供職,狼狽憫蹙,只竢譴斥。伏乞聖明,俯諒危悃,亟許鐫免臣職,改卜賢德,公私俱幸。臣不勝戰灼祈懇之至,謹昧死以聞。答曰,省疏具悉至懇。卿之固辭,至再至三,予甚瞿然,無以爲諭。卿若不出,予將疇依?國事扤捏,若涉大川,無有津涯,憂懼之心,夙宵靡寧,不知所以爲措。惟卿亟出論道,以濟時艱,以副朝野之望。
左議政沈之源箚曰,伏以朝廷所重者,體例也,體例一壞,則豈不爲朝廷之累乎?在前必以首相例兼,臣之在前任時,政曹之以臣擬首者,亦以此也,臣何敢到今仍帶,以譏議也哉?露章乞免,實出裏赤,而誠未上格,聖批不許,至以已有近規爲敎,臣誠惶悚,罔知攸措。近規臣非不知,而然臣愚昧之見,有不如舊例之得體也。伏願聖明,亟賜諒察,將臣所帶訓鍊都監都提調之任,亟許鐫改,以存體例,不勝幸甚。取進止。答曰,省箚具悉卿懇。災異疊出,國勢岌嶪,不啻累卵,政宜君臣上下汲汲思盡其職之時也,何必區區於此等小事乎?卿其安心勿辭。
禮曹參議閔鼎重疏曰,伏以臣,遠奉恩旨,除臣爲禮曹參議者。臣已於本月二十二日,與新代府使臣李萬雄交付郡符。仍伏念臣猥以無似,昨蒙聖擢,委以邊寄,自顧迂疎譾劣,實無以承堪者,限於格例,不敢辭避,旣赴任所,夙宵自勵,以思所以圖報之地。惟其智慮不周,處事失宜,動致僨敗,日夕憂愧,久竢譴責。繼以孱弱之生,又傷水土,宿疾復作,沈綿四朔,奄奄將盡,乃不免昆蟲草木貪生之懇,敢將私懇,申狀道臣,轉被上聞,至煩朝聽,臣罪至此,爲益大矣。不意聖慈天覆,憐臣素病,曲加保全,旣賜黜免,許缺生還,臣實受恩感泣,莫知死所。俄聞缺數字有新除,於是乎臣實惶駭驚惑,不但措身之缺數字,恐有損於聖朝,而終必爲失擧也。臣竊按朝缺郡縣之宰,雖有疾病,皆以罷去者,蓋有意而爲之缺,今臣所免之任,乃是邊遠之邑,則其所設防,尤宜加嚴,因病許黜,已是過優之眷。不刊之典,曾不幾日,旋卽加恩,罰未及行,事出格外,其何以爲聖世懲礪之道哉?在臣私分,雖極感激,揆以公義,亦甚惶畏,臣固已不敢自幸寵數,偃然冒當。況又臣之所受資級,本爲邊倅而超授,今旣因其私請而許免,則合當與其冒資,而一倂改正,以嚴公法。假令臣有可紀之勞,無可論之失,猶不當施濫觴之政,啓倖得之路,重以臣之不才,已多僨事,遽嬰危疾,未期求免,其於事理,卽宜還納。臣雖不言,法當褫奪,其在寬大之朝,縱不速擧,以示包容,若臣私義,尤豈敢冒竊久有,自傷廉隅,低乖典章乎?臣方輿曳病骸,寸向前進,而氣力憊苶,不堪行役,離萊五日,始抵密陽,中路狼狽,致淹官程,已極惶懼。又此春官之佐,緣臣久曠,有關事體,尤有所不安於心者。乃復昧死封章,瀝盡肝膈,冀徹聖聰,少達微悃。仰惟聖慈,旣賜矜憐於前,少垂諒察於此,將臣冒資與新資,亟賜改正,仍還譴籍,以嚴公法,以安私分。臣無任瞻天望聖戰灼祈懇之至,謹昧死以聞。答曰,省疏具悉。爾之所患如此,本職,當遞改焉。
吏曹參判李一相疏曰,伏以臣,竭誠籲呼,已至于三,而恩批輒降,允命又靳,惶悸冞深,但有涕泣。況玆變異之慘,在古猶罕,聖明憂勞於上,群臣奔走於下,臣是何人,此亦何時,而偃伏私室,徒事瀆擾,臣罪萬死,臣罪萬死。第念一端廉恥,人所同有,苟或喪此,人不得爲人,國家之所以礪下者,此也。臣誠庸陋,無所缺,而一端廉恥,猶未都喪。今於此任,萬不近似之狀,缺數字知甚明,聖鑑亦洞盡,而尙此不自揣量,只缺數字乃敢冒出於群譏衆笑之中,則不待僨敗,而已作罔廉喪恥之人,不惟臣平日區區所守者,一朝掃盡,缺聖明亦奚取於臣身,而有所振策哉?臣於初聞除命之日,已決死不敢受之志,豈但以虛辭飾讓,爲循例應文之計而已也。臣固非狂惑喪性者,寧昧分義之至嚴,而衷情所迫,未暇顧他,瀝血累懇,猶不知止,違慢之誅,實所甘心,臣囚首竢命,已浹一旬,對人言語,輒先羞縮,杜門深坐,如夢如癡,臣之情勢,還亦慽矣。伏乞聖慈,曲賜矜察,夬許鐫改,俾臣得以隨供仕,以免顚隮,不勝幸甚。臣無任懇迫戰灼之至,謹昧死以聞。答曰,省疏具悉卿懇。此何等時,而卿之固辭至此乎?卿其宜遵前旨,速出察職。
弘文館校理李殷相,副修撰睦來善等箚曰,伏以獻納鄭榏,以臣之以一事引避,至于三矣,徒積瀆擾之誅,恭竢譴罰之來。今以特出之命,出於千萬意慮之外,驚惶感激之餘,尤不勝狼狽之至。召牌之下,不得不趨詣,而旣已見遞之人,斷無仍出之理,決不可一刻苟冒。司諫洪處尹,以屢玷言地,含口囚舌,一向泯默,未嘗爭一是非,糾一官邪,以副耳目之寄,徒以他事之緖餘,日事瀆擾,臣罪萬殞。玉堂公論之地,灼見疲軟之狀,據實請遞,出仕之命,誠非意慮之所到也。旣遞之官,理難仍冒,且臣胸腹痛方痛之時,下吏來言,獻納已下,皆已引避,臣於病中,猶知處置之不敢,意在同避,艱詣臺廳,則精神怳惚,啓辭措語,專失本旨,昏謬極矣。以此以彼,俱不可冒據。正言金益廉,以臣之一事三避,果犯瀆擾之罪,旣遞還仍,斷無是理,召牌之下,不得不趨詣,而決不可苟冒。竝引避而退,三避瀆擾,規例當遞,則勢難仍冒臺職,請獻納鄭榏,司諫洪處尹,正言金缺,竝命遞差。取進止。答曰,依啓。已上燼餘
上在昌德宮。停常參·經筵。
巳時,太白見於未地。
元萬石啓曰,新除授進善尹宣擧,時在忠淸尼山地,諮議宋基厚,時在淸州地,書筵侍講事緊,竝斯速乘馹上來事,下諭,何如?傳曰,允。
有政。
吏批。判書宋時烈進,參判李一相兼官未肅拜,參議趙復陽進,右承旨元萬石進。兵批。判書宋浚吉進,參判吳挺一進,參議曺漢英未肅拜,參知李正英進,左副承旨金壽恒進。
吏批啓曰,玉堂·春坊闕員,今當差出,而擬望之人乏少,相避竝擬,何如?傳曰,允。
權大運啓曰,大司憲·持平一員未差缺承體,掌令許穆·李惟泰在外,持平南九萬呈辭,今日監察茶時之意,敢啓。傳曰,知道。
兵批啓曰,五衛將廳牒報內,衛將閔晉亮,黃海道平山地,加土受由下去,過限未缺上來,考例處置云。五衛將閔晉亮改差,何如?傳曰,允。
修撰睦兼善疏曰,伏以臣,本以孱病之人,素患脹症及胸腹痛,頃甚苦劇,幾至難醫,針灸藥餌,少收其效,逮叨本職,旋卽承召,强起趨謝,黽勉行公矣。自去夜,胸腹痛,猝又發作,痛勢苦劇,扶曳出來,委身床褥,旬日之內,差復難期,非但職忝。聖慈天地父母,特軫臣之病勢,亟賜遞改,俾及行期,專意調治,以幸公私。臣無任悶切祈懇之至,謹昧死以聞。踏啓字。以上燼餘
上在昌德宮。停常參·經筵。
未時申時,日暈。
元萬石,以禮曹言啓曰,以平安監司理山民人死亡狀啓,傳曰,令該曹覆啓事,傳敎矣。瑞山一境之民,四五朔之內,因病致斃者,多至七十餘名,聞來不勝驚慘,厥症,雖非傳染瘟疫之比,一症染痛者,處處有之,亦甚該異。必須及時救療,庶無死亡之患,令兩醫司,極擇醫術精明者一人,多劑相當藥物,急急給馬下送,且牛疫,亦爲熾盛云,醫官下去時,牛疫方文,亦令齎去,及時救療事分付,何如?傳曰,允。
又啓曰,自上方有眼患,不緊公事,平復間,留院之意,敢啓。傳曰,自當觀勢爲之,勿爲留院。
蔡忠元啓曰,臣等數日前,西小門內路上,有一傳遞之尸,出自中部,或云餓死,或云火傷,初則未死,而傳曳之際,終致殞絶。死者之同生總角男子,飢餓彷徨,人多有目見而傳說者。臣等招致中部下人問之,則云右人等,本以南陽之人,傭乞連命於石手役處,役幕失火,俱致重傷,入京丐乞於中部者有日,其兄先死,里中之人,傳遞道尸,其弟則不知去處云。當部之內,有此飢病之民,而不卽報知該府,以爲救療之地,至於未死之前,徑先傳尸,終致殞斃之狀,殊極可駭。當該官從重推考,都書員及洞內有司等,令攸司囚禁治罪,其未死者,令漢城府尋覓救活,俾無死亡之弊,何如?傳曰,允。
以平安監司理山民人死亡狀啓,傳于元萬石曰,令該曹覆啓。
李慶億,以司僕寺官員,以提調言啓曰,箭串水草,非不好矣,而法禁不行,每當夏秋,閭閻蒭草,多取於此場。且以私牛馬,放牧於其內,以致國馬所喫,不能飽足,疲病相繼。至於久遠石築之城,破壞殆盡,四通五達,處處來往,無異大路,國馬之年年遺失,亦由於此也。周回四十餘里之地,實難遍察禁斷,而若此不已,將無以收拾。臣等發遣僉正柳頲,雇得人丁,累日監董,僅完其修築,未過數日,已有毁其新築,復開道路之處,殊極痛愕。兵曹所定軍士,在前則三十名人,而減而爲十五名,分守各門之外,不足於巡禁。今者雖不能盡復舊時之數,令兵曹量宜加定,且令漢城府及楊州牧,分授傍近居人,使之各自禁護,以防如前之弊,私刈蒭草者,一依松禁治之,私放牛馬被現者,竝爲屬公之馬,申明知委,着實擧行,何如?傳曰,允。
又以司僕寺官員,以提調意啓曰,諸道監牧官所用印信,或是奉使之印,或至以某邑監牧官印,而臣等考見海州監牧官文書,則永平官印也。事涉可怪,査問此印之出處,則自丁卯年復舊時行用,而年歲旣久,當初出處,無從覈知云。缺不可仍用,令該曹改造以送,何如?傳曰,允。
又以備邊司言啓曰,謝恩使臣發行日期已迫,而緣主文之臣未出仕,文書草本,時未勘定,事甚窘急。大提學李一相,卽爲命招察任,何如?傳曰,允。
又以兵曹言啓曰,今春夏等禁軍都試,將以明日開場,禁軍別將,所當依近例進參,而左別將李文偉,受由在外,右別將柳汝槿,今日入直落點,請依近例,以內禁將朴始漢,代其晝直,柳汝槿進參都試之意,敢啓。傳曰,知道。
傳于李慶億曰,大臣·備局堂上,引見,原任大臣,亦爲命招。
以副護軍鄭致和三度呈辭。傳于李慶億曰,只遞備邊司提調。
藥房都提調臣元斗杓·提調臣鄭維城·左承旨臣蔡忠元啓曰,春序已暮,朝晝之間,寒暖不適,伏未審數日來,聖候調攝,何如?前入湯劑,以日計之,則昨已進御四貼矣。玉音重濁鼻塞等症,幾分減歇耶?臣等憂慮未弛,敢來問安。答曰,前患頗爲向差,而自數日以來,疹·眼疾等證,亦發矣。
藥房再啓曰,卽伏承答問安之批,前患頗爲向差,而自數日以來,疹·眼疾等證,亦發矣。臣等不勝悶慮之至,仍與趙徵奎·李耆善·成後龍及諸御醫等商議,通議于柳後聖,則皆以爲疹·眼疾,因其風熱之發,防風通聖散,加惡實炒硏·玄蔘·蟬退·甘菊各五分,黃連酒炒七分,連進五貼宜當云。此藥三貼,姑先劑入,何如?答曰,依啓。
中宮殿問安,答曰,知道。世子宮問安,答曰,所患日漸差愈矣。
李慶億,以都摠府言啓曰,副摠管金汝鈺掌隸院坐起進去晝仕,請出標信。傳曰,知道。
又啓曰,大司憲洪命夏·持平姜裕後未肅拜,執義朴承休·掌令許穆·李惟泰在外,持平南九萬呈辭。今日以監察茶時之意,敢啓。傳曰,知道。
元萬石,以吏曹言啓曰,臺諫有闕,政事何以爲之,敢稟。傳曰,明日爲之。
又啓曰,大司憲洪命夏出仕事,命下矣。今已閉門,明朝命招之意,敢啓。傳曰,知道。
完南府院君李厚源箚曰,伏以臣之疾病缺,又自近日以來,因脫着失宜,添得感冒,至於再三,床褥之上,日夜沈痛,咳嗽無比,痰氣亦重,日日發汗,流如湖水。喉舌焦渴,黑苔等症,乘此加重,其苦難狀,飮啖全廢,茫然昏仆,須人轉倒,奄奄欲絶。召牌臨門,罔由起動,咫尺天陛,終未得祗赴,不勝惶恐戰慄之至,伏地待罪。取進止。答曰,省箚具悉卿懇。卿之所患至此,予用慮念矣。卿其安心,勿待罪。
副提學尹文擧疏曰,伏以臣,罪盈釁積,不卽死滅,坐違嚴命,首尾今四五年矣。實狀未暴,微誠未格,憂惶悶蹙,只恨縷命之苟延而已。不意玆者,異恩又下,召旨臨門,臣聞命隕越,若墜淵谷,繼之以涕淚,罔知所以自措也。臣之癃廢醜敗之狀,瀝盡肝血,籲呼於天日之下,辭已竭而情已殫,亦何敢更將汚穢不祥之形,冒列於天聽乎?第念臣之得此於聖明之世者,亦有其由,安敢不盡於天地父母之前乎?臣險釁不類,遭罹多故,負罪引慝,無面自顯,天之降謫,適當此際,不極其命,而廢其肢體,故人之聽之者,莫之審察,歸之以美談,置之於然疑,一係通籍,未便放下。今日有司諸臣,非不知此,而猶且苟循塗轍,强充窠闕,至使不稱之服,被之癃瘁之身,羞當世之士,損朝廷之體,此誠垂死之臣,所未能曉者也。諸臣者,皆臣之親與舊也,以親與舊,而尙未見諒,則九重之上,何以俯燭迷隱之情哉?此臣之所以日夜疚心,直言溘然而無知也。臣窮無所告,情迫理極,輒敢以猥越之辭,仰瀆宸嚴,臣罪萬死,臣罪萬死。伏乞天地父母,察臣危迫之懇,哀臣賤疾之喘,亟許刊除仕籍,得安一日之分以死,則非臣之幸,實覆載生成之德也。臣無任銜恩望闕,泣血祈懇之至,謹昧死以聞。答曰,省疏具悉爾懇。爾之病患,誠如此,則何不一番上來,使無疑惑乎?爾其勿辭,缺上來,以副予意。
吏曹參判李一相疏曰,伏以臣再昨,伏承疏批,至以此何等時而固辭至缺前旨速出察職爲敎,臣奉讀未半,遍體汗流,驚感之至,益無所容。當此災異疊出,上下憂惶之日,纔承嚴峻之批,旋有牌召之命,揆以分義,宜不俟駕,豈敢有一向退伏之意。而第念人臣受爵之道,必先量而後入,是以,古之人有言,天子臨軒遣使,猶不敢出者,此豈以君命爲不足敬也?必有不得已者存焉耳。臣於此任,萬不近似,決難叨據之狀,備悉於前後之籲,舌已焦矣,辭已竭矣。固不敢瀆宸嚴,而乃於今者,違命是懼,全不措分,唐突冒出,揚揚趨謝,則非但點檢身心,有愧於量入之義,道路之人,亦必爭指而譏笑曰,是夫也,乃敢欲當是位耶云爾,則臣雖有喙三尺,其將以何辭自解乎?臣身廉恥之喪,縱不足恤,辱名器羞朝廷,豈細事也?況臣自數日以來,徑脫冬衣,重觸風寒,頭腦如碎,痰熱交攻,達曙叫痛,方在人鬼關頭。瞻望闕庭,終無自力之望,此無非臣慙懼爲祟,過福災生之致,撫躬惶悸,但有涕泣。伏乞聖慈,治臣未赴召命之罪,以爲人臣逋慢之戒,仍遞臣兼帶諸銜,回授可堪之人,不勝萬幸。臣無任悚慄之至,謹昧死以聞。答曰,省疏具悉卿懇。當今文衡之任,捨卿而其誰?卿其勿爲控辭,速出察職。
修撰睦來善箚曰,伏以大司諫兪棨,以臣論刑曹判書許積奏事不實之罪,擬律輕歇,重被玉堂之斥,臣不可晏然在職。大司憲洪命夏,以大司諫兪棨論罷刑曹判書許積,而玉堂儒生。以論啓之歇後,重加詆斥,引嫌而退,臣當處置,而嫌不敢可否,與前無異,何敢晏然仍冒?竝引嫌而退,奏事之意,雖出勿欺,事竟不實,律擬輕歇,被斥玉堂,勢難在職。旣有所嫌,與前無異,不敢處置,勢所固然。請大司諫兪棨遞差,大司憲洪命夏出仕。取進止。答曰,依啓。
大司憲洪命夏疏曰,伏以無狀小臣,曾在本職,論事做着,厚招譏刺,群議紛紜,經年不止,恒自愧恧,若負重戾,今玆新命,又出意外,臣誠惶感,罔知攸措。竊念銓曹注擬,雖出承乏不識,聖明何取於臣,而復置之於言地,重速官謗乎?臣雖貪戀恩榮,尙有一端廉隅,何可復入臺閣,行呼唱於道路哉?且伏見刑曹判書許積疏本,不勝瞿然之至。頃於登對之日,自上遇災憂懼,臨筵責己,使諸臣各陳所懷,此誠人臣進言之秋也。許積以宮闈不嚴,罪人請囑等語陳達,此則出於勿欺之忱,而其所謂云云之語,非他風聞之比。至於歷擧罪人之名,以對聖明,臣以爲其所請囑者,旣非士夫,則必是聯因宮掖之人,有此矯誣之囑,雖宦寺宮人,不可不査出重究,以杜邪逕。曾在先王朝,故相臣金瑬爲兵曹判書時,以請囑之弊,陳達於榻前,則先王,下問其請囑者誰某,金瑬不敢掩覆,終以今相臣李時白,故監司李春元兩臣首實,事雖細微,尙且如此,況莫重可愕之事乎?臣之所陳,亦有所據,豈有一毫困人之意哉?今其言曰,更欲進一言,而筵臣遽請詰問言根,狼狽而出,無非率爾妄陳之致也。臣雅知許積之爲人,苟不全然遺忘,則必不欺隱於天威咫尺之下,而若以詰問言根爲未安,則是積亦非知臣者也。臣平日,言不擇發,動輒失宜,反顧自訟,尙誰咎哉?況風憲之長,何等重任,而臣之叔姪,迭相忝叨,有若固有者然,非但盈滿之是懼,人言亦可畏也。伏乞聖慈,俯諒危懇,亟遞新授之職,以安微分,不勝幸甚。臣無任祈懇戰灼之至,謹昧死以聞。答曰,省疏具悉卿懇。此等事,皆不足介懷,卿其安心勿辭,從速察職。
持平權諰疏曰,伏以臣在仁川,封疏陳情,不待處分,晏然歸家,罪犯逋逃,恭俟天譴。昨日伏承聖批,責臣以誠,而惜其虛僞,詔臣以決不捨爾,而速其上來,臣感激震隕,喪魂失對,不知置辭。臣竊聞不誠無物,故君子誠之爲貴,日用彝倫,何者不務誠乎?況人臣事君,尤貴於誠矣,然而誠亦多端,有感恩戀寵之誠,有陳力就列之誠,有盡道竭能之誠,自量其賢德才能之實,而輔世盡節於朝者,正盡之道,竭能之誠也。事君之誠,孰能捨是而爲哉?苟能捨是,而徒知戀寵而已,就列而已,則雖使盡善而無失,徒爲犬馬之忱,婦寺之忠而已。況未必盡善而無失乎?倘臣於今日,苟得更拜丹墀,少抒犬馬之戀然後,便自歸死畎畝,則臣之志願畢矣,有何所憚,而終不更入脩門乎?顧聖朝待臣以招賢之列,而欲責以輔翼之事,臣所以自量而更不敢入也。臣何敢不誠而姑爲感戀之語,以欺殿下,而實爲驕蹇之迹,以驚一世之耳目哉?聖人敎人,必因其材,故孔子十哲,列爲四科,諸子言志,人各不同,自是實事,不但師與弟子爲然,君之用人,亦因其材而任之,臣之任職,亦量其材而受之然後,庶無不誠之患矣。臣誠不敢虛讓過謙,苟掠美名,更欺聖明,再犯不誠之誅,臣之實無抱負,臣誠自知,殿下試視臣,有何可取,以居是位,而必期不捨乎?臣受不世之恩遇,沒身難忘,粉骨難報,臣苟有抱負,可居是位,則聖主必欲策使不捨之意,固所願而難得之會也,臣誠何心,而至於逃遁,以負聖明哉?臣誠不敢以盜名無實之人,遽當匪分不似之地也。臣自知甚明,自量甚審,誠不敢居輔翼之位,以致匪據之災。伏乞聖明,垂察矜恕,特收成命,俾安微分幸甚。臣無任感激震悸屛營之至,謹昧死以聞。答曰,省疏具悉爾懇。雖在醜夷之間,貴相知心,何況到今,疑之以試視臣有何可取爲辭乎?予言不再,宜遵前旨缺從速上來。
上御熙政堂。大臣·原任大臣·備局堂上,引見。領敦寧府事李景奭,領議政鄭太和,延陽府院君李時白,左議政沈之源,右議政元斗杓,行戶曹判書鄭維城,行工曹判書李時昉,行大司憲洪命夏,判尹李浣,吏曹判書宋時烈,兵曹參判洪重普,刑曹參判柳赫然,承旨元萬石,大司諫兪棨,玉堂李慶徽,記事官孟胄瑞,假注書權斗樞,記注官韓明遠,記事官呂聖齊入侍。
元斗杓曰,朝者,伏見藥房批答,始知有疹之證矣。今則症勢,何如?上曰,不至大段,而日晩後,甚爲瘙癢,且眼疾,亦苦矣。李景奭曰,風日不適,聖候如此,伏悶。上曰,一自下雪之後,心不自定也。景奭曰,陰雨愜旬之後,繼而有非時大雪之異,上下之驚懼,如何?雨·暘·燠·寒·風,各有其序,而節候乖戾,人多受病,閭巷之間,眼患甚多,有同時令,且聞兩麥,無結實之望云矣。上曰,災異之作,何歲無之,而未有如近日之孔棘者,旭日向暖,凄風缺不佳,據此可知。連見狀啓,慶尙道佛像流汗云者也。斗杓曰,或云壬·丁之亂前期,皆有此異,或云雖有此,別無變亂云矣。上曰,古史有之耶?景奭曰,臣耄不能記其有無,而往在辛巳年間,適往淸州安心寺,則僧人有告佛像流汗者,臣親往見之。蓋漆像也,兩肩頂背之間,果有流瀉之狀,以手拭之,顯然沾濕。僧輩皆以爲亂兆,多有向臣道者,臣以爲今日陰霾山嵐之所致也,須勿驚惑云,而其後別無變亂矣。此則雖未知偶然無事,而江流斷絶之變,亦豈非可虞之甚者乎?鄭太和曰,天災沓至之時,臣又叨本職,已試之臣,其不能感回天心也,明矣。累度辭免,實非貌爲,而聖批丁寧,黽勉就列矣。上曰,卿以先朝舊臣,過爲撝謙,卿若不出,其如國事何?太和曰,臣之狼狽,不足恤,只以國事之僨敗爲慮耳。時白曰,自上未寧之後,一不仰瞻天光,故召牌之下,强疾入來矣。上曰,卿之所患,近則何如?時白曰,廢食者,已二十餘日耳。宗廟奉審,堇得自力,今日入侍,分義所在,不敢言病,退出之後,欲爲調治矣。上曰,完南府院君不來,所患想未差健矣。太和曰,添得感冒,元氣甚弱,門外咫尺,不得出入云。上曰,今日原任大臣,亦爲請見者,欲與相議一事矣。澂·潚等,旣已復其官爵,每於冠帶出入之時,予甚喜悅。因有所思,昭顯世子之女,以其母之故,尙未屬籍,穉兒何知?予甚悲之。其所坐累,本與澂·潚無異,而況先王傳敎有曰,親兄子,猶己出,予常佩服矣。視如己出,則宜無所不用其極,今欲與澂·潚,一體推恩,俾無不均之歎,無負我先王盛敎,未知諸卿之意,如何?景奭曰,聖敎洽當,不勝感泣,此與當初有異矣。宮闈咫尺之內,遽出千古所未有之變,其處置之際,似當深治而痛絶之也。今則歲月已久,嗣服先訓,思量渙釋,則聖德之至,其誰曰缺顯身上,別無過惡,而不幸變出身後,子女尙未屬籍,誠可矜悶,大臣諸宰,咸造在列,廣詢處之,好矣。太和曰,聖敎所謂與澂·潚無異云者,至當矣,先朝之不爲屬籍者,不過一時痛絶之意也。辛卯獄事後,臣敢議以爲澂·潚等,不宜去屬籍矣。澂·潚等,旣蒙曠蕩之典,復其爵號,則揆以情法,似不可異同矣。上曰,其母有罪,渠則非予之骨肉乎?時白曰,臣意則與二臣,無異矣。之源曰,伏聞聖敎,不勝感動。初不屬籍,不過爲一時痛絶之擧,而旣有諄諄然視如己出之敎,則處變之道,今不可無矣。斗杓曰,臣之所見,有異於是也。先朝處置,深意在焉,親愛則可,渙釋則不可矣。上曰,諸宰各言所懷。鄭維城曰,臣於諸大臣之言,寧有異同?時昉曰,臣意亦然。洪命夏曰,澂·潚則趙賊所犯,狼藉莫甚,況其一人,出於賊口,而必欲保全,放還輦下,繼而有復其爵號之命,此乃前古帝王之所未聞者也。屈法伸恩,豈可彼此,一言消災,此之謂也。李浣曰,臣意亦同。宋時烈曰,臣曾聞昭顯之爲婿,登對之日,有所陳達矣。及聞下敎,始知有子,臣之所言,殊無次序,不勝歉恨。今此聖敎,天理人情所不可無者也,孰不欲將順乎?洪重普曰,聖敎至當,孰敢有異議乎?赫然曰,臣之所見,亦如此矣。兪棨曰,臣之愚見,則將順之外,無他矣。李慶徽曰,聖敎如此,諸宰皆有將順,臣有何說,敢爲崕異乎?但爵號,則不可不先定矣。上垂淚而敎曰,爵號則當書下矣。今日僉議詢同,予甚喜悅。予與昭顯,同時北行,崎嶇異域,備嘗艱險,左右提挈,晝夜不離,友愛之情當復,如何?東還未幾,人事奄忽,不良之人,仍以生變,先朝成命,不得輕改,心常隱痛,以至于今,冥冥之中,豈無憾恨?仍嗚咽不止,諸臣無不涕泣。景奭曰,近日政令之發,莫非感人心回天災之盛意,而災異,愈往愈甚,引接之際,詢問闕失,聽納無滯,缺實德也。今此下敎,足以感動天心,而頃日金弘郁之缺知有使人遠辜之意,妄觸天岡,自陷刑戮,而然其被罪之由,則衆心之不厭,久矣。伸雪其冤,復賜爵秩,是亦消災之一端也。凡廷臣所達之言,斟酌行之而已,奇謀異策,豈可易得乎?上曰,奇謀異策,何處得來?當行之事,講究,可也。景奭曰,弘郁則旣已伸雪,而前大司諫兪㯙,以諫官受刑,此過擧之甚者也。其在親愛之道,不無過慮,雷威遽震,而旣施嚴訊,又投極裔,崎嶇顚沛,幾死復生,待諫官之道,豈可如此?天地之大,猶有所憾,今當更化之日,合有曠蕩之典。上曰,時在何罪目耶?命夏曰,職牒已下,在於罷職中矣。上曰,然則應入於歲抄矣。景奭曰,災沴之作,必有所召,況飛霜隕雪之異,則其爲冤氣之所結也,明矣。在囚流竄之中,或有抱冤莫伸之事,感傷和氣,孰甚於斯?罪目雖重,本情則不無可恕者,故世宗大王朝,有罪重情輕之典矣。且刑人殺人,乃王者體天之道,而重囚處斷,不待秋冬,而徑行於春夏長養之節,惡在其體天而用法也?此豈有司之臣,不遵三尺之斷耶,抑其罪犯,有不可一一偃息者耶?臣曾以此意,累及於疏箚,而只爲虛套矣。上曰,卿言,是矣。言于該曹,申飭,可也。鄭太和曰,以刑曹判書許積進達之言,有罪人等嚴刑鞫問之命矣。不爲受刑者,斷無請囑緩杖之理,而混被指名,將死於嚴鞫之下,殊涉冤抑矣。上曰,此金致籍也,旣以定配照律,則其所請囑云者,似不近理,而他無窮覈之路,如是鞫問矣。斗杓曰,以其罪罪之,可也。雖以事體言之,刑判遺忘之言,豈有窮問於罪人之理乎?之源曰,許積旣發言端,而旋復遺忘云,積之所忘,罪人,何知?上曰,非刑判,則初不發言也。命夏曰,以上意請囑云者,決非士夫事也。不可不摘發懲治,故臣請問矣。太和曰,問于許積,則以爲趙義智事請囑時,亦言缺其時適爲中酒,不能記憶云。蓋義智與致籍元隻,而請囑之人必不竝發,許積之言,似爲矇矓矣。斗杓曰,醉裏之事,若不明白,則何不上達?此亦非矣。景奭曰,自古宮禁之嚴截,以其內外之言,不相出入也。當此憂災之日,積自以爲切務而迷言矣。曾聞宮人,雖有病患,不得出來,故有宮人救病房云,其嚴可知。上曰,古有救病家,故宮人無出入閭家之事,而今不然矣。景奭曰,惟其如是,故致有虛語矣。命夏曰,刑判所達之言,或慮其出於宦寺·宮妾,退而問之,則致籍實無受刑之事,其爲誤達,明矣。自上若欲緩刑而竝生之,則何憚而不爲,致使請囑之言,行於其間乎?太和曰,不但致籍事也。頃者李亨男獄事,外議皆以爲不死,閭閻之說,例多如此矣。〈致籍實〉無請囑之事,則今此鞫問,不亦有傷於獄體乎?之源·斗杓曰,渠無所知,而以此鞫問,必不服罪矣。至於李亨男,則罪犯雖重,當以本罪刑推矣,請囑之事,不可問耳。上曰,然則致籍停刑。太和曰,徐必遠據礪山郡守報狀,兒弱番布,自四月蠲減云,而査冊未到之前,續續準許,事涉不當矣。斗杓曰,兪棨所達者,以年凶之故,欲爲蠲除,而若待査冊,則春夏已過矣,飢民優恤之意,不亦相左乎?太和曰,右相之言,亦爲有理,而朝家事體,不可如是苟簡。況三月番,則多有上來之邑矣。命棨曰,當初不知遲緩之此極,容易行會,而不待成冊之來,徑先蠲減,則必有濫僞之弊矣。上曰,先知實數,然後可爲矣。時烈曰,査冊見之後,減除宜當,而外方之民,感祝天恩,方在顒望中矣。今復等待査覈,而不爲汲汲擧行,則其於惠恤之道,不無後時之歎,朝家擧措,不免爲失信之歸,右相之言,實爲合當矣。上曰,何間分付耶?太和曰,二月晦間,講定缺行會矣。時白曰,逢點後方可査出,故遲緩矣。缺曰,外方之民,聞減布之令,一二日內,畢集官門云。當此凶年,趁不減除,則反爲怨讟矣。上曰,以兒弱而徵布,猶爲不可,以物故而督捧,未知如何?太和曰,物故則令各其官,直爲減除,成冊中一一懸註何如?之源曰,物故則減之,兒弱則不減,殊涉不均矣。重普曰,渠輩亦不望査覈之前,徑先減除矣。命夏曰,京畿則只有監司而無兵使,故物故·兒弱,極多云。棨曰,當初行會中,砲保不入於其中,故不無稱冤云。斗杓曰,此則不入於軍案,豈可每人而悅之?且其所納,比他爲難矣。上曰,同是赤子,而不爲一體減布,則不亦不均乎?斗杓曰,步兵之役,猶愈於各司奴婢身貢矣。上曰,除布一事,實是難繼之道也。今年則以凶荒減之矣,此後何以爲之耶?斗杓曰,經用不足,則徵捧何傷?上曰,與此賜民,田租有異,旣謂之兒弱與物故而減之,則日後還徵,事理不當,卿等講究長策,可也。太和曰,明年,式年也。據戶籍,作五家統,而搜得閑丁,以充闕額,則好矣。上曰,初不熟講,而卒然行之,如有中止之弊,則所損大矣。日者右相以爲,五家統之規,可無移來移去之弊,而事係重大云。太和曰,作統之法,必待戶牌而爲之矣。一家之內,或有多率男丁者,無號牌,則何知其實數也?斗杓曰,此言,是矣。一人逃走,則侵責其統,而一統盡散,則何以爲之?時白曰,不如先行號牌之爲愈也。作統事,只益騷屑之端矣。景奭曰,號牌,不可猝行矣。統法,旣有成規,作統之後,何敢出入乎?斗杓曰,領敦寧之言,好矣,而奸民,豈有仁厚之心乎?時烈曰,大典有五家統之法,亦有戶口之式,此乃以紙爲牌,踏印官門人,皆持之矣。太和曰,曾見統主有之,而未知統內之人,一一持之也。之源曰,壬辰以前,此法猶在,俗所謂藏蹄缺之密者,是也。太和曰,曾見其制,若曰定虜衛缺子女幾人奴婢幾人,而第未知其詳也。斗杓曰,缺大典講究,何如?上曰,當從容揣摩,而其勢有不可已者耳。除布,不可失信,闕軍,何以充數耶?號牌,今不可猝行,而今年宰相佩之,明年又明年,次第皆佩,以及於庶人,則不擾而法行矣。僉曰,稍知時務者,皆欲號牌之及時擧行矣。上曰,良賤未分之輩,必不願矣。紙牌與號牌無間,而民心,不至如號牌之驚㤼,似甚便好耳。況西北之民,不定厥居,南方之民,日益繁盛,則尤不可無維持拘係之擧也。此則姑舍,而除布之令,不可中止,爲之奈何?太和曰,當初行會之日,徐必遠以爲必不可行,今若中止,則必爲其笑矣。命夏曰,各邑山田稅布,其數甚多,而皆爲守令之私用,使之一一上納,以爲補用之地,則好矣。太和曰,自前嚴飭,而其如不爲擧行,何哉?命夏曰,何敢乃爾?斗杓曰,守令不爲死亡,則補用民役,以爲要譽之資,故例爲瞞報,不肯上納矣。上曰,南方則雖無火田,而官廳所納,或至數三百石云。僉曰,豈其然乎?南方亦多有火田矣。命夏曰,兵曹封不動各衙門移用之木,何以充數耶?上曰,予亦以此爲悶矣。元萬石曰,臣爲黃海監司時,入作人處,收捧木疋,則不無落漏者,而厥數幾至百餘同,則他道,若一體捧之,則所納必多,而且無怨矣。斗杓曰,此而置之,則他無充數之路,不可不着令收捧矣。萬石曰,此輩旣無身役,且無原田應役之苦,衣食之道,有裕於原居者矣。上曰,今歲亦可收捧耶?太和曰,作統之後,方可收拾,而改號牌爲紙牌,則好矣。斗杓曰,沈澤爲平安監司時,設行統法,則雖謂之掛一漏萬,而亦不爲無助云。維城曰,兩西則繫於餉士,或可知數,而他道則守令輩,不有贓法,擧皆盜隱,奈何?斗杓曰,兒弱除布事,待成冊上來,爲定奪矣。宋時烈箚辭所謂綿布減除,缺不劃卽定規,而其時時烈,受由未上來,故遲緩至此耳。時烈曰,大典,升數不足,則各加半疋云,而步木皀隸外,他不擧論矣。斗杓曰,步兵一名三疋加半,皀隸一名加半,二朔則合爲十五疋也,後續錄有之矣。時烈曰,其人木變通極難,自上當有處分矣。上曰,何以如此耶?斗杓曰,其人一名之役,燒木五六百丹也。外方之人,難於在京應役,雇立京人,以代之矣,不副其意,則豈有願立之理乎?太和曰,吏判以其人木爲言,而臣與右相,則以爲都監所捧之布,例爲軍卒衣資,若卒然麤短,則貽怨亦多,有甚於其人木之難處云矣。上曰,廣密織組三十五尺,則好矣。太和曰,或有四十餘尺來納之時,退送改備,亦有其弊,隨納隨捧矣。之源曰,依大典,以三十五尺爲式,兩端用靑,何如?李浣曰,三南之人,必以廣密織組爲難,雖有尺數之小減,反不如前日之爲便,故擧皆不願矣。赫然曰,當初行會之後,各邑不勝其弊等狀,道臣願爲啓聞復舊云矣。上曰,其廣幾許,而若是其不便耶?太和曰,七寸許矣。南方之木,不能密織,麤疎甚矣。之源曰,以此以彼,不可指一定奪矣。時烈曰,五升之外,何以加乎?密則猶可,廣則不可矣。命夏曰,密織四十尺,則猶可遵行,三十五尺,則決知其難行矣。景奭曰,雖有三十五尺之令,民必不信,如前備納矣。若爲點退,則改備之際,其弊滋甚,不可不慮也。上曰,廣密之廣字,果有捧納之際,刀蹬之端矣。景奭曰,臣爲兵曹軍色郞時,依令甲,以三十尺捧上,則胥輩,皆有慍色,至有投擲之者。臣親到政院,出見大典,以爲國法如此云,京則擧皆無辭受之,而未久廢閣,旋復其舊,今雖定式,與前何異?且守令着朱標上送,一經點閱,便爲棄物矣。上曰,國事無一定之規,缺公事此也。事甚難處,初不爲備忘,可也。缺維城曰,時未頒布,其單子,還入爻周,如何?景奭曰,恤政蠲役賑飢之方,自上軫念行會,而當此變異之日,綢繆之策,亦不可不講也。上曰,卿言,是矣。思先豫防,有國之長策也。景奭曰,臣曾忝軍器寺提調時,深以山城事爲戒,別把陣試其技乂,上下廩料,而江都則入送孔大信,貢生·衙前等,亦令閑習矣。近聞徐元履之言,只有一二傳授者云耳。上曰,此則史官勿書,可也。斗杓曰,今日已晩,酬應已久,恐妨調攝之道耳。洪命夏曰,永宗營造處所入材木,欲以忠淸道水營末端木取用,水使處行會,則以不有啓下公事爲言,不爲擧行矣。太和曰,李汧事,誠爲可嘉,合有分付之擧矣。命夏曰,永宗及江都營造材木,一體移用何如?上曰,依爲之。李時白曰,臣帶御營提調,本廳本來多事,軍卒元數,至於七八萬也。事務極煩,而大將柳赫然,本職刑曹參判也,奔走兩處,重得身病。俱是緊任,不可暫曠,本職改差,使之專察本廳之任,何如?上曰,卿言如此,遞差本職,可也。斗杓曰,數年前餘丁木十同,摠戎廳移給,火藥五千斤措備,而本廳全無物力,鉛鐵等物,亦無以辦出矣。上曰,餘丁木二十同,移給于摠戎廳,可也。重普曰,都試,以明日定奪,而兵判有病,不得進參,若差退數日,則庶幾調理進參矣。上曰,然則退行。時烈曰,昨日政,以居山察訪韓友琦,移拜安州判官矣。大臣之意,以爲友琦,雖有才諳,以遐遠之人,地望素輕,路傍劇地,亦不能憚壓云,安州判官韓友琦改差,何如?上曰,依爲之。時烈曰,新除授大同察訪沈榥,頃者以病呈狀,而慮其爲厭避,相議退却矣。今聞實狀如此,赴任無期,合有變通之道矣。上曰,此而輕改,將不勝其紛紜。旣非衰退之人,所患自當差健,使之調理赴任。時昉曰,守禦廳中軍,曾以元䎘啓下,而旋拜缺,鄭榏又拜坡州,此時守令,爲任雖重,而本廳中軍,得人亦難。況前頭有大役,解事者絶無,殊甚可慮矣。上曰,坡州與中軍,不無輕重,坡州牧使改差。時烈曰,近以許積之言,相連宮禁者,無不致疑,蓋無指摘之人,以其或涉於宮禁而疑之也。先儒呂祖謙曰,對伯夷者,不敢言賄賂,對比干者,不敢言賄賂,宮禁果嚴,則必無是說矣。上曰,自反之不暇,予甚愧矣。如此等事,久則難掩,自然顯著耳。時烈曰,繼自今一動一靜,不可不省察耳。上曰,刑判若爲窮問,則不無後弊,故伊日不爲辭色矣。時烈曰,當初發端之後,不爲更問,則好矣,再三勤敎,事體,如何?斗杓曰,臣意則不然矣。待重臣之道,固不可窮詰言根,而大槪少錄裂破,酒盃間遺忘云者,果出於事君無隱之道乎?若爲醉裏之事,不達可也,何敢以遺忘爲言乎?今日廷臣,仁厚有餘,是非不明,若此而已,則紀綱,無整頓之日也。以徐必遠事言之,何敢曰落漏者多,而不爲明覈,矇然啓聞乎?近日媕婀成風,專以掩匿人過爲能事。宋時烈·宋浚吉,雖負重望之人,亦不爲是是非非之論矣。時烈曰,臣等聞見孤陋,不能隨事論別,而聖明在上,豈敢容護人過,有顧籍之心哉?景奭曰,臣在私室,以爲許積知而不告,則不無其罪,自上欲知宮闈之不嚴,必推言根,意非偶然云矣。上曰,右相之言,是矣。是非之不明,爲今之痼弊,而但事涉宮禁,則人皆內笑,不肯指陳,而許積,獨言於今日耳。斗杓曰,老臣之言,當有思量之時矣,朝論携貳之日,豈有公是公非哉?莞島査覈之事,不知國法之不行耳。上曰,卿自前有好議論矣。必遠事,殊極驚駭,當與水使,一體拿問,而荒政方急,不可付之省手,故持難耳。斗杓曰,湖南事,自上雖軫念,而募牛缺竊笑云,丁丑牛疫後,臣爲全羅監司見之缺矣。設有若干所募,何補於民事乎?之源曰,時無牛疫,不患無牛。但飢荒之餘,理宜特軫,將未免爲笑囮矣。斗杓曰,必遠則雖爲荒政,不可擧論,而査覈差使員罷推之論,不亦歇後乎?臺閣如此,國綱何由而立乎?洪命夏曰,臣前忝是職,無一裨補,只速譏議。且見刑曹判書許積疏本,以筵臣遽請詰問言根爲言,故臣有率爾之失,略陳曲折於疏中,而未蒙恩遞,召牌之下,亦不敢不進,仍爲出肅入侍矣。卽者大臣,以今日朝廷不能是是非非,互相掩護,顯示詆斥之意,臣不勝瞿然之至。許積旣發其端,終不以實對者,必是遺忘之致,不然,豈有是理?其疏中所謂詰問者,正指臣身而發也,何敢是非於其間乎?請命遞斥臣職。上曰,勿辭。兪棨曰,臣以萬分不似,猥擢言地,許積之事,物論方張,而臣旣一日在官,未及論列,今被大臣互相掩護之斥,請命遞斥臣職。上曰,勿辭。棨曰,刑曹判書許積,以宰列重臣,奏事不謹,旣發其端,旋復抵諱,若非昏忘之致,必有所不敢言者,窮詰言根,未知事體如何,而人臣無隱之道,豈容如是?決不可置而不罪,請刑曹判書許積先罷後推。上曰,依啓。臺臣論啓,則是矣,予之施罰,則不可耳。棨曰,司諫李晩榮,時在仁川地,獻納閔維重,時在木川地,請竝斯速乘馹上來事,下諭。上曰,依啓。李慶徽曰,諫院旣已罷推許積蒙允矣。許積旣見小錄,且知罪人之名,則豈有獨忘請囑人之理,而終始抵諱,敢謂小錄裂破,又謂宮禁之人,不能記憶。且以詰問言根爲不可,以朝廷事體言之矣,罪豈止於罷推乎?事當依法問之,而諫長之論,似爲輕歇矣。棨曰,臣論事輕歇,擬律失當,重被玉堂之斥,不可晏然在職,請命遞斥臣職。上曰,勿辭。棨曰,再啓煩瀆,退待物論矣。上曰,知道。洪命夏曰,大司諫兪棨,論罷刑曹判書許積,而玉堂·儒臣,以論啓之歇後,缺詆斥引嫌而退,臣當處置,而嫌不可否,與前無異,不可晏然仍冒,請命遞斥臣職。上曰,勿辭。命夏曰,再啓煩瀆,退待物論矣。上曰,知道。赫然曰,御營廳,多有用鐵之事,而未有出處,常患難繼,黃海道管餉所採之鐵,量宜取用何如?上曰,言于廟堂,所用之數斟酌移給事,分付餉臣,而管餉所屬爐冶數處,亦令劃給於本廳。浣浣曰,頃者有淸白吏及戰亡子孫抄出食物題給之命矣。淸白吏則該曹有可據文書,可以考出,而戰亡則異於是,無區別抄錄之事,故死於亂兵者,亦或希冀,至於戊午渡遼,謂之戰亡,事甚不當。夫戰亡云者,或飮血登陣,或張奉赴敵,突刃觸鋒,功烈表著之謂也。如壬辰東萊·晉州嬰城死事之人,方可謂戰亡矣。彼丙子墨希川雙嶺棄陣輿尸之類,亦謂之戰亡乎?數斗米之施惠,似爲微細,人心不古,或有因此希望其錄用,則所關甚大,不可混淆無別矣。上曰,表表者外,勿施,可也。上謂萬石曰,承旨纔遞黃海監司而來,其處人心風俗,何如?萬石曰,人心冥頑迷甚,不至如南方之巧詐便侫,而直路黃·鳳等地,尤爲不良矣。上年延白,失稔尤甚,得置私債,以爲救荒之地,而管餉上納小米二萬石,無船隻,極難輸運矣。入作收布事,言及於吏判,則亦以爲國家育此輩無益,不可置之云。遂罷出。以上燼餘
上在昌德宮。停常參·經筵。
午時,雨雹,狀如大豆。申時,日暈。
元萬石,以宗簿寺官員,以提調意啓曰,昭顯世子子女封爵事,旣已傳敎矣。取考謄錄,則璿源錄中昭顯之子,只載石鐵名字,而旣已削去,其他子女,則元不懸錄。今因傳敎,石鐵之名,則還爲改錄,而其以下子女名字,問于本家,竝爲載錄,宜當。且澂·潚等,當初御帖璿源錄中,削去爵號,只錄其名矣。今則已爲封爵,其名下,似當一體修錄,何如?敢稟。答曰,依啓。
有政。
吏批。判書宋時烈病,參判李一相,大提學未肅拜,參議趙復陽進,右承旨元萬石進。
兵批。判書宋浚吉病,參判洪重普病,參議曺漢英未肅拜,參知李正英入直進,左副承旨金壽恒進。
吏批啓曰,判書宋時烈,懸病不來,參判李一相,兼職未肅拜,小臣獨政未安,何以爲之?敢稟。傳曰,只出緊任。
夜一更,木星出輿鬼星下。
蔡忠元啓曰,頃以吏曹判書宋時烈箚論御營廳收布事,有備忘措辭下諭于諸道事,單子啓下,而俄因大臣啓辭,姑待登對定奪後,下諭矣。昨日始爲陳章,而姑無下諭之事,前啓下單子,還入爻周之意,敢啓。傳曰,知道。
備邊司郞廳,以三公意啓曰,卽赴京文書,必自藝文館,分排製述,然後承文院方爲出草査對,而今此謝恩文書,頃於大提學未差時,都承旨以兼藝文直提學,不得已分排之後,又有賞銀文書,當爲追撰,而大提學李一相,至陳五疏,無意行公,都承旨柳淰,亦在呈告中,遷延至今。發行之期漸近,決不可因此而又退拜表之日,雖非常規,令承文院副提調,專掌撰完,速爲勘定,俾無臨時窘急之患,何如?傳曰,依啓。
藥房都提調臣元斗杓·提調臣鄭維城·左承旨臣蔡忠元啓曰,昨於便殿,出臨移時,伏未審夜來,聖候調攝,何如?昨入湯劑,已進一貼耶?疹·眼疾等證,加減亦何如?臣等憂慮未弛,敢來問安。答曰,與昨無異矣。
藥房再啓曰,臣等伏承世子下醫官之令,有耳鳴鼻淵等證,卽與趙徵奎·李蓍善·成後龍等及諸御醫等商議,通問于柳後聖,則皆以爲此乃感風上熱之致,黃連通聖散本方,去麻黃,代天門冬五分,加黃栢酒炒五分,木通七分,連用五六貼,以瀉風熱,宜當,此藥三貼,姑先劑入,何如?答曰,依啓。
世子宮問安。答曰,知道。
蔡忠元,以都摠府言啓曰,今日入直軍士,爲中日習射,而政事相値,不得爲之之意,敢啓。傳曰,知道。
戶曹參判趙壽益疏曰,伏以臣臨年老母,長在床席,人子情理,不忍棄去。前於恩命之下,旣不能趨赴,自速逋慢,罪無所逃,不意今者,又有新除職名,聞命驚惶,不知所以自處也。臣母今年八十四歲,缺餘日幾何?積年澌悴之餘,疾病連仍,氣息奄奄,常若不保朝夕,加以委頓之中,將護賴人,臣若不在病側,則輒必思戀傷心,每聞臣有除命,雖感激天恩,不能無缺然之意。臣以此情勢,絶裾就途,決別於數日之地,誠所不忍,亦何可安心於榮宦,隨班供職,有同平日乎?臣本以庸賤,過蒙兩朝洪造,出入華要,歷敭踰分,區區犬馬之忱,無他報效,惟以奔走職事,顚仆爲期。卽今情勢之悶迫,苟不至此,則分義所在,何敢一向退伏,每輒控辭祈免,冒瀆於宸嚴之下哉?伏願聖慈,天地父母,俯察危懇,特加哀矜,鐫遞臣本職及兼帶宗簿·槐院提調,俾無朝家瘝曠之弊。且令微臣,於老母未死之前,得以不離看護,永無遺憾,公私幸甚。臣無任瞻天祈祝之至,謹昧死以聞。傳曰,下該曹。
吏曹粘目,趙壽益以經幄之臣,當此國家艱危之日,必不安於退處是白去乙等,必其情事,萬分切迫,故有此陳乞是白在果,本曹雖曰劇地,佐貳之官,實係閑冗,則不必催促上來,使之察任是白置。待其母差愈,使之迎養京裏,似爲宜當是白乎矣,宰臣進退,該曹不敢擅便,上裁何如?啓。依回啓施行。以上燼餘
上在昌德宮。停常參·經筵。
巳時,太白見於未地。申時,日暈。
傳于金壽恒曰,長番內官金成輝,誤踏啓字,殊甚非矣。從重推考。
李慶億,以漢城府言啓曰,政院啓曰,臣等數日前,西小門內路上,有一傳遞之尸,自出中部,或云餓死,或云火傷。初則未死,而傳曳之際,終致隕絶,死者之同生摠角男子,飢餓彷徨,人多目見而傳說者。臣等招致中部下吏問之,則云右人等,本以南陽之人,傭乞連命於石手役處,役幕失火,俱被重傷,入京丐乞於中部者有日,其兄先死,傳遞以送尸,其弟則不知去處云。當部之內,有此餓死之民,而不卽報之該府,以爲救療之地。至於未死之前,徑先缺終致隕斃之狀,殊極可駭。當該部官,從重推考,書員及洞內有司等,令攸司治罪,其未死者,令漢城府尋覓救活,俾無死亡之弊,何如?傳曰,允事,命下矣。死者之弟去處,已爲招致中部書員,尋覓事,分付矣。今日坐起時,部官來告曰,死者之弟承男,本以京畿高陽地邑內居生之人,父母俱沒,無所依托,兄弟二人,丐乞行路,適値高陽新院橋修改石役處,助役得食,而厥兄則役幕失火,仍致燒傷,病不能役,來京乞食,因以致死,洞內下人等,已爲埋置郊外,渠亦無處止接,丐食轉輾云。部屬立前契有司處,姑令逢授,而不可久置民家,移送賑恤廳救療,何如?
承文院官員,以都提調意啓曰,本院提調,見存無故之員甚少,每於文書査對之際,未免孤陋。禮曹判書蔡裕後,提調左副承旨金壽恒,護軍兪棨,副提調竝爲差下察任,何如?傳曰,允。
李慶億啓曰,三公,判書李浣來待賓廳矣。傳曰,引見。
金壽恒,以都摠府言啓曰,副摠管金汝鈺,掌隸院進去晝仕,請出標信。傳曰,知道。
上御熙政堂引見。入侍,領議政鄭太和,左議政沈之源,右議政元斗杓,刑曹判書李浣,承旨李慶億,記事官孟胄瑞,史官呂聖濟。上曰,承旨獨爲進前。斗杓曰,昨今聖候調攝,何如?上曰,時時有寒縮之候,必是表虛所致矣。斗杓曰,通聖散旣已進御耶?上曰,已服矣。刑判進前。近日鞫問之擧,本非秘密之事,而慮有漏泄傳播之患,故着令嚴密,而迄未就緖如前,其若是而已,則初不若置之爲愈。太和曰,渠等以爲,嫌怨之人,匿名書所爲云,設有所犯,豈肯自首,而不爲發明乎?之源曰,必有面質然後,伏罪無辭矣,無證左而處決,則獄典有損如何?上曰,此本非關係國,而缺自初只是尋常,爲先鞫問,若得缺,則得情必矣。但慮弛緩,則或不無事變矣。李浣曰·金日祥,以潛商,亦爲捉來矣。之源曰,此則在前見囚者,不爲干連乎?上曰,豈有異乎?太和曰,辭連者,隨卽上送,可矣。上曰,國無紀綱,譯官·吏胥輩舞奸之事,必爲嚴防然後,可無掩護之弊矣。之源曰,莫上捉來,自此嚴問矣。上曰,平義眞未死之前,有要功探試之意,故有銀貨出送之事。今若喜於其物,遽然受之,則必中其計,先爲措辭,以示我持難之意,以爲無名之獻,不可受之云爾,則猶愈於無端受之也。太和曰,若準價還直,則未知渠輩以爲如何。上曰,使譯官輩私相通諭,以爲汝輩,必有要求之事云爾,則亦可以打破奸計矣。太和曰,所給之馬,初以二匹磨鍊矣,及見狀啓,則渠等所求,亦不過二三匹,而毛色,正近其所欲矣。上曰,物數多少,有難適乎?人蔘則百餘斤,虎·豹皮則二十張,以此定數耶?太和曰,然矣。前無具鞍馬一時入送之規,而年少關伯,必好繁華之物,故馬鞍,務令玲瓏,以悅其心,好矣。之源曰,曾在先朝,亦有玲瓏鞍入送之事矣。上曰,曾有成規,則尤好矣。今此所給之物,義成必以爲渠生事之地,豈肯曰朝解以琉璜之價給之乎?且參判前書契缺終始不受,可乎?太和曰,茶禮時,上有缺語,則甚爲難處,可受則受之,豈可缺切爲彼乎?上曰,若於逼迫之後受之,則所損非細,莫如受之於茶禮未得之前,且以後勿如是之意言之,可也。之源曰,元非大段相持之事,受之無妨矣。上曰,今見全南監司狀啓,不出卿等之所料也。納牛免稅事,農時已迫,其勢未周,只有若干願納之人云者,未免爲笑囮矣。太和曰,初不深思,以至如此,處事不能詳密之致也。斗杓曰,內奴婢許贖,不能自下擅便,必待允下後處之,而其勢不易矣。上曰,典獄男囚·女囚,不有間隔耶?太和曰,不有間隔矣。之源曰,東萊罪囚,則不可不嚴密矣。太和曰,獄中則例有行賂之路,斷無禁斷之理,渠輩聚置一處,不可使外人相通矣。上曰,移置禁府,臨時還送于刑曹何如?斗杓曰,使本府堂上同鞫耶?太和曰,王府何等地乎?事體不當矣。李浣曰,若爲久囚,不卽推覈,則渠輩,不無奸計矣。上曰,其罪人等,移送禁府,牢囚之意,別爲嚴飭。太和曰,金日祥則姑爲置之耶?上曰,亦令移送,可也。太和曰,千里行人霄一刻爲急,臣等退出,其文書,當令禁軍持去矣。上曰,然矣。慶億曰,事畢後,前後文書,有裒合入之之敎矣。第念或關於後考,此等事,不入於日記耶?上曰,姑除,可也。完之後,則不必終秘,何可遺落於日記也?李浣曰,所秘,只一款事矣,豈可以秘密乎?前日入侍時,臣有遺忘之言,臣所管訓局左·右·後部,皆有布帒,前部獨不得爲之,殊是欠事矣。上曰,他軍士皆得準備乎?浣曰,三部則爲之,獨前部未及矣。上曰,兵需木十五同,移給本監。聖齊曰,前後有史官勿爲進前之敎。夫人君言動,史官記之,如此之擧,必有後弊,惶恐敢達。上曰,陳達之言,得體矣。慶億曰,臣前日入侍,非不知稟旨之爲可,而曾聞國事,不可膠守文具云,而且吏判,異於他僚,眷注方隆,故不暇念及後弊,泯默而退,不無外議矣。上曰,外議皆以爲不可耶?慶億曰,或以爲不無後弊,何不陳達云矣?遂罷出。以上燼餘
上在昌德宮。停常參·經筵。
元萬石,以弘文館言啓曰,下番副修撰睦來善,以西學兼敎授,今日儒生通讀坐起時,晝仕出去之意,敢啓。傳曰,知道。
權大運,以常平廳言啓曰,漢城府啓辭內,政院啓曰臣等於數日前,西小門內路上,聞有傳遞之尸,出自中部,或云飢死,或云火傷,初則未死,而傳曳之際,終致隕絶,死者之同生總角男子,飢餓彷徨,人多有目見而傳說者。臣等招致中部書員問之,則云右人等,本以南陽之人,傭乞連命於石手役處,役幕失火,俱被重傷,入京丐乞於中部者有日,其兄先死,隣里之人,傳遞以送尸,其弟則不知去處云。當部之內,有此飢病之人,而不卽報之該府,以爲救療之地,至於未死之前,徑先傳尸,終致隕斃之狀,殊極可駭。當該府官從重推考,書員及洞內有司等,令攸司治罪,其未死者,令漢城府尋覓救活,俾無死亡之弊,何如?傳曰,允事,命下矣。死者之弟去處,卽爲招致中部官員,尋覓事,分付矣。今日坐起時,部官來告曰,罪者之弟承男,本以京畿高陽地邑內居生之人,父母俱沒,無他依托,兄弟二人,丐乞行路,適値高陽新院橋修改石役處,助役得食,而厥兄則役幕失火,仍致燒傷,病不能役,來京乞食,仍以致死,洞內之人,已爲埋置郊外,渠亦無處止接,丐乞轉輾云。部屬立前契有司處,姑令逢授,而不可久置民間,移送賑恤廳救療,何如?傳曰,允事,命下矣。京中飢民賑濟一事,旣已啓下,容入諸具,方爲措備矣。今此丐乞人二名中,一人已斃,一人生存,而彷徨道路,亦將垂死云,事甚矜惻,自本廳,爲先給糧救療,而此外亦不無行路丐乞之類,各部必須隨現隨報,可以及時濟活,以此意,分付漢城府,何如?傳曰,允。
正言朴承健啓曰,庸陋如臣,屢叨言地,碌碌隨行,無一事敢言,囚舌之敎,正爲如臣者發也,臣誠悚恧,無地自容。且因身病,今始出謝,尤不可晏然仍冒,請命遞斥臣職。答曰,勿辭。
正言朴承健啓曰,人臣事君之道,無隱而已,勿欺而已。前刑曹判書許積,天威咫尺,旣發言端,及承下問,旋復詆諱,致勤聖敎,非缺稱以遺忘,終不現出,遺忘之病,人所難免,缺初意實出慨世,則固非泛然放過之事也。缺語罪人姓名無不記憶,則獨於言根,全然忘却云,其孰信歟,而聖諭丁寧,一向牢諱,則積所謂勿欺之忱,果如是乎?曾前寵擢倚重之意,夐出尋常,而今日所犯,至於欺罔,此而不治,則朝綱不肅,欺諱成風。且重臣負犯,異於小官,不可循例罷職而止。請前刑曹判書許積,拿問定罪。答曰,似涉過重,勿爲煩論。
行大司憲洪命夏啓曰,今日同僚出肅後,將行相遇禮之際,伏見答正言李翊疏,以兩司囚舌爲敎,臣不勝瞿然之至。頃者恭陵改莎草時,臣與觀象監提調蔡裕後,承命偕往,及其還到新門外,所帶衙門,各供酒果,蔡裕後果飮三盃酒,臣亦勸飮一盃,以致其因醉失儀於大庭之拜,而到今臣忝本職,反爲糾劾,似不近情,囚舌之責,固所難免,臣何敢晏然仍冒?請遞臣職。答曰,勿辭。
權大運啓曰,大司憲洪命夏,再啓煩瀆,退待物論矣。傳曰,知道。
又以司僕寺官員,以提調意啓曰,去月三月二十七日引見時,禮曹判書洪命夏所啓,仁川紫燕牧場遮築舊基,許民耕食何如?上曰,依爲之。臣維城曰,牧場許耕事,不可輕易爲之。頃以江都牧場事觀之,許民耕墾之後,到今不得已還爲設場,致有其民撤出之弊。紫燕牧場,今雖許耕,二百餘匹之馬,過數年後,則必有地窄難容,還爲設場之擧,與其旣許耕墾而旋罷,不如初頭詳審爲之,牧場形止,詳察後稟處,何如?上曰,然則詳察處之事,命下矣。頃者永宗萬戶金石堅來見,臣等亦言此事,欲以馬場,給與募民許耕,而萬戶則務爲慰悅募民之計而已。本寺則當以馬政爲重,故不可許之意,言送矣。筵臣所啓,有此詳察處之之敎,二百年雖全有舊場,猶患水草之不足,今若驅之牧場之地,而遮其平衍草長之處,皆爲民田,則疲病缺之患,不言可知。與其窄迫之地,致令飢死,寧爲盡缺他島,而其傍近無衣·龍流兩島,各有未滿百匹之馬,猶不能飽草,它無空島可移之處,決無變通之勢,而該寺事體,不敢直爲防啓,試爲發遣本官官員,更審紫燕遮築便否後定奪,何如?傳曰,如是難便,則今姑置之。
又以司僕寺官員,以提調意啓曰,得見殷栗縣監許秩馳報,則本縣席島牧馬多數欠縮之說騰播,故縣監上年四月赴任之後,欲卽親往島中,而草樹茂密之時,難於計數,葉脫後,始爲乘船入往,則辛卯點馬後,元數二百五匹內,卽今現存只是一百三十三匹。以此計之,七十餘匹之馬,無去處緣由,移文監牧官,一邊論報本道監司,則此非本道所知,自本縣,直報該寺事,書目題送,故敢此牒報云。此是海州監牧官句管之地,而監牧官,遠在他處,雖難一一致察,欠縮之數,至於如是之多,而不曾一番報知,殊甚未便。當該監牧官,爲先推考,令本道監司,別定剛明差使員,牧子等處,推問欠縮曲折,覈得實狀,啓聞後處置,何如?傳曰,殊甚驚駭,各別嚴覈重處。
又以兵曹言啓曰,罪人邊宥初四日被囚之後,腹痛·疝證,一時俱發,不能起動,今日坐起,元情招辭不得捧入之意,敢啓。傳曰,知道。
金壽恒,以兵曹言啓曰,當日幼學申景溟稱名人,自金虎門入來,差備門外擊錚,極爲駭愕,令攸司囚禁治罪。同門守門將楊澳,常時不能禁斷雜人,以致闌入,亦爲非矣。請推考。傳曰,允。
府啓,大司憲洪命夏,引嫌而退,因醉失儀,所失在彼,而初旣勸飮缺難擧動不論之責,非所當嫌。大司憲洪命夏請命出仕。士夫崇飮,爲今痼弊,禮曹判書蔡裕後,身爲重臣,奉使復命之際,扶醉失儀,致駭瞻聆。請禮曹判書蔡裕後罷職。答曰,依啓。
禮曹參判南老星疏曰,伏以臣於前月中,特蒙恩暇,往省父母墳,感極幽明,涕淚無從。還來途上,卒得吐血之證,嘔出數椀,昏不省事,經宿入城,扶曳復命,問醫服藥,久未見效,六七日之後,始得止息,元氣大敗,眩暈隨發,而遠行當前,不敢言病,又得傷寒,患勢頗重,頭腦如碎,咳嗽達夜,委頓床席,已有日矣。今者本曹判書臣蔡裕後,呈辭不出,參議臣李尙眞,身在遠道之人,獨臣在曹,病不能開坐,帶職癏曠,實是惶恐,而臣之所帶摠管,乃是宿衛重地,所患如此,久未入直,同僚偏苦,亦甚未安。竊聞前頭,又有都試之擧,六曹皆進,而本曹,非臣則無往參之員,摠府,亦有句管之事,以臣病勢,萬無自力隨行之理,尤有所悶縮也。且念拜表之期,只隔十許日子,其間不甚相遠,臣病彌留,差健未易,玆不避瀆冒之誅,敢陳切迫病勢。伏乞天地父母,俯賜垂察,臣之本職及兼帶,竝命遞改,俾得專意調治,無弊發行,公私幸甚。臣不勝戰灼屛營之至,謹昧死以聞。答曰,省疏具悉。摠管之任,當勉副矣。卿其勿辭,調理察職。
平安監司李曼疏曰,伏以臣,猥將悶迫情勢,干冒宸嚴,祈遞職名,臣誠震悚,無地自容。不料聖度包容,曲垂矜恤,非徒嚴譴之不加,而溫諭復降,謂臣豈可引咎,俾臣安心察職。臣非木石,感淚自零,臣之形跡之私,有不暇顧,惟當奔走承命,顚仆爲期,而第臣痼疾在身,無以自力,不得不更冒萬死,籲呼於天地父母,伏惟聖明之矜察焉。狗馬宿患,前疏備陳,今不敢每每煩贅,缺命,所係甚輕,又不足枚數危苦之狀,徒掩之缺不暇,而惟其妨官害事,不一其端。此則不可已默缺請撮其甚者而言之。臣之氣賦素虛,衰謝太早,少嬰痼疾,老而轉劇者,此其大略也。以言其筋力,則元氣委薾,四肢沈痛,晝多昏眊,强起昏倒,束帶臨民,勢所難堪。以言其精神,則憂思致傷,收養無功,臨事茫然,事過輒忘,理煩劃劇,自分望斷。以言其聰明之減損,則耳重而不聞微音,眼暗而不辨細字,簿訴叢集,倩人視聽,昏聵眩亂,事多稽滯。以言其志氣之摧沮,則精力逐年而漸竭,是非觸事而橫生,環顧蔑如,撫躬靦然,雖無振作,旋自消縮。若此而能寄重寄,可幸無罪乎?加以水土添傷,又得別症,痰盛喘促,氣逆頭烘,終日沈迷,如在煙霧之中。嘔吐泄瀉,迭作交侵,或間日臥痛,或乍起復臥,濕痰流注,結核於肢體之間,自二月旬前,左肩麻木,有若死肌,右膝拘攣,不得運步,此尤妨害官事之大者。前日疏批之下,卽當據實復控,而分義有所不敢,兩旬調治,服藥灸熨,而病根已深,尙未見效。若復竝縮,不自陳別,則癏曠之罪,日以益甚,安得不仰首哀鳴乎?臣竊伏念人生斯世,廉恥爲重,而軀命爲輕,呼蹴之不受,匹夫能之,誠以所惡,有甚於死故也。臣今仰感鴻私,不顧嫌謗,則死固非臣憂也。然而卑賤之人,能耐羞辱,而不能耐疾痛籧蒢者,可使爲偎戱,而不可强其屈伸,亦以筋骸所拘,不能自任而然也。臣之癃疾,不堪職事,何以異此哉?臣本孱姿小器,厚受國恩,福過災生,已成無用之物,生旣無補於聖朝,死惟殞結圖報,言之及此,不覺涕泗之交頤也。伏乞聖慈,哀臣疾病之難强,察臣祈免之由中,極賜遞免,以便公私,再瀆天聽。無任戰灼屛營之至,謹昧死以聞。答曰,省疏具悉。卿其勿辭,調理察職。
以吏曹參判李一相初度呈辭,傳于李應蓍曰,調理出仕。
黃海監司姜瑜疏曰,伏以上年燕行,臣爲副价,觸冒風雪,中路病作,自仲冬至初春,無非沈痼之日,細大之事,昏倒不省,而一縷之喘,幸得少甦,扶曳復命,更瞻軒陛,夙夜銘心,惟感聖恩而已。臣之在京,聞有論賞之敎,驚懼之餘,繼以愧恧,廟堂回啓,實合事宜,而廐馬之賜,竟出意外,因彼順付,俾爾齎來,此乃臣子職分,有何毫髮可酬之勞哉?明王愼賞,弊袴猶惜,僭分及淫,古人所戒,上之謬加,下之濫受,一擧兩失,非細故也。榮寵之過,譏刺隨至,士夫持身,廉恥爲重,伏乞聖慈,亟命還收,使淸朝異數,不歸於虛套,千萬幸甚。臣不勝惶悚戰灼之至,謹昧死以聞。答曰,省疏具悉。卿其安心勿辭。
巳時,太白見於未地。
平壤幼學李時檍等,三十三人疏曰,伏以魯人所知,惟其儒書,臣等將有所達,而先陳此言者,特出於竊比之意也。寒鄕賤士,其見者小,無異坐井,而箕範儒化所措者,亦不多讓於魯士之觀海,玆當一變至魯之日,敢陳多士祈望之懇,伏願聖明,試垂睿察焉。故司業臣鮮于浹,大師之苖裔,而臣等卽箕人也,惟知此人而已矣。不幸而死,其將安仰?其道德高明有實,略及於前日本道啓聞中,似不敢更塵紸纊之下,而已蒙准許,立祠崇奉,則合有賜額之典,臣等竊取□□□□之義,以表表可稱者,謹陳於左。鮮于浹,資品高潔凈〈穩〉,自成童,辭氣容止,已似學問上人,鄕黨稱聖童,初讀小學,乃曰古聖賢,猶不死也。日與缺相對云,必勗子姓之親曰,吾屬聖人之後,與凡民缺同,孝父母,友兄弟,信朋友而止,則上不辱先烈缺,人皆曰童子何知?乃言如此,可不驚惕焉?缺多少一族,皆謹厚,自不爲非義之事,蓋化之也。缺於師克修弟子職,師死,心喪三年,年至十八九,愛缺太極圖說,置前不撤,鉤得至理,又造渾天儀,度數不差。平生用功,多於周易,看至無强探力取之意,常有從容不迫底意思,沈潛玩味,雖一行墨,必分曉其旨,或至喫緊處,必靜坐理會,自得於心樂而忘飢,硏究性理諸書,俯而讀,仰而思,有得必書,一生著述,積成卷,有聖學宗源四冊,心學至要·易範圖說·聖學大方·聖學淵源·太極辨解·太極問答·禮樂圖說·遜庵亂藁等各一冊,君喪大禮·大易理義各二冊。學旣成,弟子日進,各因其才而勉之,常以體認身心等語,說得來痛服,雖懶夫,必有斂膝起敬之容。家世淸寒,朝夕屢空,或人勸之曰,耐苦如此,無寧赴擧,以子之學,貫通經書,縝密之功,置水不漏,一擧而得,何不爲此?答曰,貧富有命,不可容吾力求之,且少時老親在,不得已作擧子業,此心當作,不能無僥倖之望。凡人以僥倖爲心,則苟且之念自至,人而苟且,何所不至?吾不欲爲之也。有一士來問曰,窮經,將以有用也。先生看得天下事,必分明,古人曰,王道遲,覇道速,是何見也?細看王政施爲節目之嚴,則王覇,似無異義是耶?答曰,夫子有朞月三年之語,謂約束之具也,此則似速,以文王·周公之聖,百年然後,王化大行。此則似遲,然若使知治體者爲國,三年之內,紀綱有倫,治道自立,遲速之論,大綱說也。然則從心上起經綸底道理,果何如也?蓋聞人之一言一行,可信平生,而學術之蘊奧,臣等亦何敢窺測涯涘,形諸文字間乎?噫噫。道如若人,德如若人,猶不得展布素志,非其人之不幸,卽國之不幸,生不能大用,以遺恨於今日,亟遵榮奬之典,以聞來學,亦聖世之盛節缺之作,養士之法,與三代背馳,所用非所養,所缺皇之士虛費精力,用功倍於大學,而無一分實效,夫國之取士,將欲做事,而以此句當大小事,雖言缺治道如古人,得乎?方今儒臣滿朝,太平可望,而如欲使一國之士,回心向道,則大開奬率之門,以起作人之化,亦一機會也。今欲少損時文之弊,則必也先尊儒先,大加敦尙而已,一轉移之間,人知所從矣。鮮于浹,晩生一隅,讀書窮理,積五十年,相臣一薦,官至司業,儒臣一奏,追贈執義,及建祠宇,又得聖旨,一道多士,觀感興起,冠儒冠者,始知學問之可貴,業章句者,擧挾性理之書,爲建齋室·講堂于龍山下,居者做業,過者展物,莫不景仰而尊敬。玆敢千里跋涉,仰達天聽,伏願殿下,特命有司,爰考舊章,宣賜額號,以慰多士之顒望,則儒林幸甚,吾道幸甚。臣等世居箕井,讀書洪範堂,雖曰寒僻之鄕,文風儒化,猶不至委地,而鄕無君子,又焉取則?洙泗之儒,尋繹儒書者,惟孔氏之道是尊也。伏願殿下,察臣等區區之志,亦猶魯人之尊儒書也。臣等無任激切屛營之至,謹昧死以聞。答曰,省疏具悉。疏辭,當令該曹處之。
禮曹啓目,平安道儒生李時檍等,以鮮于浹書院請額事,如是封疏叫閤,其操行易學,雖表著於關西,而莫重宣額之典,似難輕許,上裁何如?啓。依允。以上燼餘
上在昌德宮。停常參·經筵。
巳時,太白見於未地。夜一更,月暈。
正言朴承健啓曰,人臣事君之道,無隱而已,勿欺而已。前刑曹判書許積,天威咫尺,旣發言端,及承下問,旋復抵諱,致勤聖敎,非止一再,稱以遺忘,終不現出,遺忘之病,人所難免,而奏事初意,實出慨世,則固非泛然放過事也。況請囑措語,罪人姓名,無不記憶,則獨於言根,全然忘却耶?人孰信聽,而一向牢諱,積所謂勿欺之忱,果如是乎?曾前寵擢倚重之意,夐出尋常,而今日所犯,至於如此,重臣獨然,則小官何責。此而不治,朝綱不肅,欺僞成風,旣不可置而不問,而屢諭丁寧,竟不實對,則拿問之外,更無所爲。聖朝待重臣之禮,雖重且尊,糾劾官邪,自有其法,何可以涉於過重,而不爲論罪乎?前判書許積,請勿留難,亟命拿問處置。正言李翊,應旨進言,有所裨益,誠爲可尙,而至於薇垣·栢府所可擧劾之事,則言責在身,卽出論啓,固是職分當爲,而退坐私室,泛然言及於疏中,有若局外傍觀者然,揆以事體,不當如是。請正言李翊遞差。答曰,依啓。許積事,非不知玆事重大,而下獄究問,不但未妥,以此事所達,今始爲之,恐傷日後言路,故不得允從矣。
李慶億,以吏曹言啓曰,臺諫有闕,政事,何以爲之?取稟。傳曰,明日爲之。
又以吏曹言啓曰,漢城府右尹愼天翊,除授本職,已經五朔,而訖無疏章請免之事,聞其病勢沈痼,亦無上來之期云。本職係是劇務,不可一向曠闕,合有處置之道。大臣之意如此,敢啓。傳曰,今姑遞差。
權大運,以司僕寺官員,以提調言啓曰,凡有賜馬之命,若無面給事別敎,則例爲成出帖子,以其日月久近,從後題給,而近者,方在外任者,則院下帖催督馬毛色單子啓下,此則下輩,意在於往傳而有所得也。今者黃海監司姜瑜處傳給之馬,依政院分付,書呈單子矣。使臣·書狀官,一體受賜,今不當有所異同,竝爲回給乎?且今後雖在外任之員,政院必先稟面給與否,然後擧行事,定式遵行,何如?傳曰,依啓。今番則一體面給,可也。
又以扈衛廳言啓曰,本廳別將安信敏,堂上分付之事,欺隱掩置,殊甚非矣。汰去何如?傳曰,允。
李慶億啓曰,左承旨蔡忠元,同姓五寸姪幼學蔡信後妻金氏身死,服制已行四日,出仕,何如?傳曰,允。
藥房都提調臣元斗杓,提調臣鄭維城,副提調〈臣〉李應蓍啓曰,伏未審數日來,聖體調攝何如?前入湯劑,以日計之,昨已進御四貼矣。眼疾·搔癢等證,視再昨臣斗杓入侍時,加減亦何如?憂慮未弛,敢來問安。答曰,頗似差減矣。
金壽恒,以都摠府言啓曰,今日入直軍士中日習射,請出標信。傳曰,知道。
中宮殿問安。答曰,知道。世子宮問安。答曰,知道。
兵曹判書宋浚吉箚曰,伏以臣,不自量力,猥受重恩,欲竭誠盡瘁,少效涓埃,而不料疾病徑發,鬼事催迫,公私狼狽,遽如許也。臣往在前月念前,重感傷寒,累日苦痛,而太醫內劑,恩波汪濊,未及蘇完,黽勉供職。乃於本月初,又有再感之候,初似不至大段,而日加一日,卽今咳喘,晝夜不絶,渾體無不柴痛,氣息奄奄如盡,蓋臣積傷已多,乘時重發,旬月之間,決無回蘇就列之望。噫。孱疾如此,何事可爲?其欲自劾者,誠妄念也。聖明亦不必强之重務,以僨王事也。兼且都試重事,緣臣之故,旣定還退者,已再矣。前頭又未知果設於何日,而諸般公務,淹滯日積,豈不尤悶迫之甚耶?重念祭酒新創之官,本非臣所堪,而到此筋力,益難周旋,許遞免,旋復還仍,又覺苟且,況瘉於臣十倍者,豈無其人?懇乞聖慈,曲加矜憐,將臣本職及兼帶祭酒之任,爲先遞改,公私不勝幸甚。取進止。答曰,省箚具悉卿懇。卿之所患如此,予用慮念矣。卿其安心,竝與祭酒之任勿辭,更加調理察職。仍傳曰,遣知事柳後聖看病。以上燼餘
上在昌德宮。停常參·經筵。
獻納閔維重啓曰,持平金萬基,以臣月初重感風寒,頭部涔痛,項背牽引,積日彌留,症勢危苦。及授本職,勢難供仕,呈單請急,見阻政院,方在悶蹙之中。伏見答諫臣疏批,臣誠惶悚慙恧,罔知攸措。如臣無狀,屢叨匪據,旣無以禪益君德,又不能糾劾官邪,囚舌之敎,臣實當之,癏曠之罪,何可追也?至於前判書蔡裕後因醉失儀之事,臣於其時,忝在言地,而終不能有所糾正,諫臣至以容護斥之,則臣何可冒沒羞恥,尙玷臺閣,貽辱淸朝哉?臣賤疾深劇,不能卽出自列,今始來避,已過再宿之後,臣之所失尤大,決不可一刻仍冒。持平姜裕後,缺再昨長官,以前正言李翊疏批,有囚舌之敎,引避退待,臣當處置,而自念臣於數年前,亦忝言責,兩司囚舌久矣之敎,臣亦當之,故不敢晏然處置。以此引避,則政院,以李翊疏中之語,專指不論因醉失儀人之臺官,數年前臺官,則不當引避爲辭而退却,臣以不可不捧入之意,再三往復,而政院終不捧入,故不得已仍爲處置長官矣。昨聞物議,以臣初爲不當避之避,見却政院,則所當再避自處之不暇,而乃敢處置長官爲非云,臣不勝慙悚之至。臣處事做錯,一擧再失,致有物議,卽當引避,而昨緣日暮,今始來避,所失尤大,以此以彼,決難一刻仍冒。竝引嫌而退,紏正之論,固無早晩,而病未自列,其勢適然,則已往之事,今不必爲嫌,引避之擧,意在不安,而政院不捧,且無所嫌,則仍爲處置,未見其有失,請持平金萬基·姜裕後,竝命出仕。答曰,依啓。
獻納閔維重啓曰,臣伏見正言朴承健論劾李翊之啓,竊不勝驚駭。曾不謂聖明在上,而遽有此逞私無忌之擧也。翊以剛直之資,有憂愛之誠,當官敢言,風采可觀,當此遇災求言之日,身居諫職,首上封章,劘切大官,言多直截,聖批優奬,聳動臣隣,則若翊者,正爲公論之所許,更有何事可以爲罪者乎?況緣病稽謝,有懷先陳,自是常有之事,不知承健,何故而作此無前駭異之論乎?其心所在,有難測知,而狼擊臺官,逆塞言路,其漸不可長,其害不可言。請正言朴承健削去仕版,前正言李翊,還收遞差之命。平安監司李曼,曾爲全南監司時,送其姻家之子閔安道于水營,設庄於莞島國禁之地,而水使尹天賚,同往島中,以助威勢,僉使趙相周,不能禁斷,任其點奪,安道稱以買得,刦捧文卷於土兵,其符同圖利,蔑法濟私之罪,不可不懲。安道所犯,當自該曹處置,而家事任長,不獨歸罪於年少子弟,則前司藝閔點,亦難免有罪。請其時監司李曼,先罷後推,水使尹天賚,僉使趙尙周,竝拿問定罪,司藝閔點罷職。新除授安州判官李天得,曾爲守令,到處見敗,雖經臺侍,地望甚輕,西路劇地,不可付之此人,請命遞差,擇送其代。答曰,依啓。李曼姑先推考。朴承健事,更加詳察處之。
持平姜裕後啓曰,再昨長官,以前正言李翊疏批,有兩司囚舌之敎,引避退待,臣當處置,而自念臣等於數年,亦忝言責,兩司囚舌久矣之敎,臣亦當之,故不敢晏然處置。以此引避,則政院以李翊疏中之語,專指不論因醉失儀人之臺官,數年前臺官,則不當引避爲辭而退却,臣以不可不捧入之意,再三往復,而政院終不捧入,故不得已仍爲處置長官矣。昨聞物議,以臣爲不當避之避,見却政院,則所當再避自處之不暇,而乃敢處置長官爲非云,臣不勝慙悚之至。臣處事做錯,一擧再失,致有物議,卽當引避,而昨緣日暮,今始來避,所失尤大。以此以彼,決難一刻仍冒,請命遞斥臣職。答曰,勿辭。
持平金萬基啓曰,臣自月初,重感風寒,頭部涔痛,項背牽引,積日彌留,症勢危苦。及授本職,勢難供仕,呈單請急,見阻政院,方在悶蹙之中,伏見答諫臣疏批,臣誠惶悚慙恧,罔知攸措。如臣無狀,屢叨匪據,旣無以禪益君德,又不能糾劾官邢,囚舌之敎,臣實當之,癏曠之罪,何可逃也?至於前判書蔡裕後因醉失儀之事,臣等其時,忝在言地,終不能有所糾正,諫臣,至以容護斥之,則臣何可冒沒羞恥,尙玷臺閣,貽辱淸朝哉?臣賤疾深劇,不能卽出自列,今始來避,已過再宿之後,臣之所失尤大,決不可一刻仍冒,請命遞斥臣職。答曰,勿辭。
傳于李慶億曰,前全南監司李曼,前水使尹天賚等,除拜日月,卽爲考啓事,命下矣。問于吏·兵曹,則李曼甲午二月十二日除授,乙未十月十二日遞,尹天賚乙未正月二十六日除授,丙申三月十九日交代差出云矣。敢啓。傳曰,知道。
有政。
吏批。判書宋時烈進,參判李一相,大提學未肅拜,參議趙復陽進,都承旨李應蓍進。
兵批。判書宋浚吉病,參判洪重普病,參議吳挺恒進,參知李正英病,右副承旨權大運進。
吏批啓曰,新除授童蒙敎官郭志仁,呈狀于政廳曰,以未經痘疫缺斷絶出入,久矣。今聞京中痘疫大熾,不得上去云。遞差,何如?傳曰,允。
元萬石,以弘文館言啓曰,本館見存之員,上番只有應敎臣李慶徽,下番只有二人,而修撰臣任翰伯,在外未上來,副修撰臣睦來善,今方入直,而所患血病,以其苦劇,無他替直之員,今日政,上·下番闕員,竝皆差出,卽爲牌招肅拜,推移入直,何如?傳曰,允。
蔡忠元啓曰,前以死人兄弟事,中部官員請推時,招致該部下人問之,則以南陽人爲言,故依其言以啓矣。得見漢城府草記,則乃高陽人也。臣之不能詳審之失,無所逃矣,而服制在家,不能疏陳,今始入來陳達,不勝惶恐,敢啓。答曰,知道。
權大運,以扈衛廳言啓曰,本廳別將安信敏汰去,代以行司正宋文德差出,使之察任,何如?傳曰,允。
元萬石,以禮曹言啓曰,平安道儒生李時億等,以故司業鮮于浹祠宇請額事,上疏,啓下本曹,而判書未差,新判書差出後,回啓之意,敢啓。傳曰,知道。
吏批啓曰,玉堂·春坊闕員,今當差出,而擬望之人乏少,相避人員竝擬,何如?傳曰,允。
吏批啓曰,大司憲今當差出,承旨竝擬,何如?傳曰,允。
權大運啓曰,持平金萬基·姜裕後,再啓煩瀆,退待物論矣。傳曰,知道。
又啓曰,平安監司〈李曼〉推考事,命下矣。臺諫,方以罷職論啓,推考承傳不得捧入之意,敢啓。傳曰,知道。以上燼餘
上在昌德宮。停常參·經筵。
自昧爽至辰時,有霧氣。未時申時,日暈。夜一更,月暈,廻木星。
獻納閔維重啓曰,臣伏聞禮曹判書洪命夏應旨之箚,擧臣所論朴承健事,謂之擬非其律,未諳體例云,臣竊不勝瞿然焉。臣之論朴承健,惡可已乎?狙擊臺官,逆塞言路,是衰世不靖之端,而有國之所當深惡而痛斥者也。承健敢作無倫之說,遽劾進言之臺官,乘其未出,汲汲斥去,惟恐其或出也,未知其心果爲公乎,果爲國乎?臣之愚意,以爲如此之人,若不欲除,以杜其漸,則日後之弊,有不可勝言者矣。臣是後進,固未諳臺閣體例,而以此律名,加之此人,實未覺其過重也。然重臣之箚,旣如此,臣何敢自以爲是,而晏然在職乎?請命遞斥臣職。答曰,勿辭。
備忘記,淑敬公主駙馬,定於副率元萬里之子,言于該曹。
李慶億,以司僕寺官員,以提調意言意曰,上年分珍島捉出之馬,體品俱好云,再三申飭本道,使之各別善養矣。近日連續上來馬品之駿,果如所聞,各邑喂養,亦皆用慮,無不肥澤,而獨寧邊府分養馬二匹,非但比他瘦瘠,兩馬俱有項背硬直之病,必是來路所傷,推問牽來之人,則公文所付監官·色吏及養飼人,元不上來,牽夫金惠白,則當身來現,其一,卽其衙奴永發稱名者,而自言養飼崔得處,捧木四疋,代來云,事甚可駭。馬匹當爲捧留治療,而莫重國馬上納之事,不爲悉心嚴飭,只使衙奴代來,殊極無謂。寧邊府使朴浻推考,公然落後監官·色吏,令本道囚禁重治,牽來人二名,竝令攸司囚推論罪,何如?傳曰,允。
以除幣禮部回咨,傳于李慶億曰,罔知所喩之喩字,改之似當。
以軍兵賞銀謝恩表,弔祭謝恩表,除幣謝恩表,傳于李慶億曰,或有未安處,使之察處。
以賞銀禮部回咨,傳于李慶億曰,亦切深憂之言,似涉歇後,改之似當。
李慶億,以承文院官員,以都提調言啓曰,上年冬禮部,以羅禪征役兵丁應恤恩典,統俟敍功之日,一倂議覆之意,出送咨文,其到付回咨,將爲順付於前前使行,故旣已撰出啓下矣。今則因回還冬至使許積等賞銀齎來,又當有回覆,前啓下咨文,則勿用,此兩款事,合修於一咨以啓之意,敢啓。傳曰,知道。
權大運,以備邊司言啓曰,平山商賈梁一龍,瑞興商賈崔應善等,囚禁于義州,以待其結末矣。今則更無可問之事,竝爲放釋之意分付,何如?傳曰,允。
藥房都提調臣元斗杓,提調臣鄭維城,右副承旨臣權大運啓曰,伏未審近日來,聖候調攝,何如?追入湯劑三貼,以日計之,已盡於昨日矣。眼疾·搔癢等候,今旣差歇耶?詳知目今症候,或停或更議他藥,而與柳後聖等諸醫商議,則以爲前後感冒,皆因榮衛虛弱而發,補劑中,擇其淸補之藥,連進宜當云。竝此仰稟。答曰,諸症或盡差愈,欲服補劑矣。
藥房都提調元斗杓,提調鄭維城,副提調趙珩啓曰,卽伏承問安之批,諸症幾盡差愈,欲服補劑矣之敎,因與柳後聖·趙徵奎·李蓍善·成後龍及諸御醫等商議,則皆以爲自上大病之餘,榮衛俱虛之故,前後感冒,皆因此而發,八珍湯,加五味子·麥門冬·天花粉各七分,連進累十貼,宜當云。此藥三貼,姑先劑入,何如?答曰,依爲之,而但至今鼻塞,不聞薰蕕,因此不卞食味矣,更議爲之。
藥房三啓曰,臣等伏承世子答醫官問安之令,黃連通聖散五貼,已盡連進,而所患尙未收效云。卽令柳後聖·趙徵奎·李蓍善·成後龍及諸御醫等商議,則皆以爲近患諸症,皆因肺脾氣虛之致,補中益氣湯,加麥門冬·五味子·瓜蔞仁各七分,黃栢酒炒·知母·天門冬·杏仁·黃芩酒炒各五分,連用累十貼,宜當云。此藥三貼,爲先劑入,何如?答曰,依啓。
藥房回啓曰,伏承問安之批,依爲之而但至今鼻塞,不聞薰蕕,因此不卞食味矣,更議爲之之敎。卽與柳後聖商議,則皆以爲下敎之證,亦因風感未盡解之致,八珍湯,前加入三材外,更加生知母·貝母·薑汁炒·苽蔞仁·蘇葉各七分,黃栢酒炒五分,使之利竅,宜當云。依此劑入何如?答曰,依啓。
中宮殿問安。答曰,知道。世子宮問安。答曰,知道。
權大運啓曰,大司憲李應蓍未肅拜,執義朴承休,掌令許穆·李惟泰在外,持平金萬基·姜裕後呈辭。今日以監察茶時之意,敢啓。傳曰,知道。
李慶億啓曰,獻納閔維重再啓煩瀆,退待物論矣。傳曰,知道。
工曹參議兪棨疏曰,伏以罪釁當死之臣,過蒙天地罔極之恩,前後非分之除命,日月荐疊,臣揣分量己,惶悚崩迫,不得不干冒宸嚴,哀籲乞遞,頻煩瀆撓,臣罪萬死。不意玆者,又有槐院副提調之命,臣益切惶駭,不知所措之地。臣愚下駑劣,徒以口讀之業,忝竊科第,而缺衰朽昏忘,已作一行屍,至於文書詞命之事,缺聾瞽之觀聽,千萬不近不似,非愚臣自知之甚明,而實同朝之所不許也。臣雖欲貪冒苟充,而其勢終有所不敢者,臣非敢毫髮飾讓,以自誣於天日之下。伏願聖明,曲察微臣遑遑戰灼之至忱,亟遞承文院副提調之任,以重公器,以安私分。臣不勝瞻天望聖泣涕懇迫之至,謹昧死以聞。答曰,省疏具悉。爾其勿辭察職。
前府使閔鼎重疏曰,伏以臣,舁疾生還,重入脩門,聖恩罔極,惝怳難喩。臣於途中,冒上封章,猥陳危懇,伏蒙聖慈,許免南宮之職,微分小安,實如優幸。第念所申資級改正之請,未奉指處,臣誠惶愧踧踖,尤無所自容。臣之前章所陳述者,不但爲私分之不安而已,其在公法,合當褫奪。若以前事之已行者言之,則曾在宣祖朝鍾城府使崔慶昌,仁祖朝平安監司南銑,俱於莅任旣久之後,皆蒙削資典,今臣受任在邇,未周一朞,在例應削,此爲可據。至於以病點罷令甲之常,臣獨何人,旣冒應削之資,又被格外之敍乎?伏乞聖明,特賜諒察,亟命改正冒資,復還譴籍,俾不至於煩惹公議,而終得遂其私分,則豈不有光於淸朝以義勵人之道哉?倘或聖上哀矜微物,不欲更置之,亦足〈以〉削資之後,仍推向來侍從恩例,借一西班散職,俟其病間,使得一扣天閽,再瞻威顔,許盡邊事,以盡其區區之誠,則在臣尤何幸焉?臣無任瞻天望聖懇祈切祝之至,謹昧死以聞。答曰,省疏具悉爾懇。不以病罷,實非偶然之意,況復資級,尤無可削之事,爾其勿辭。
禮曹判書洪命夏箚曰,伏以臣,素蔑學識,且無才能,偏荷洪私,無一裨補,恒切愧懼,若無所容。前後忝竊,固不暇論,而栢府之長,宗伯之任,數日之內,纔除旋遷,有若非臣,則他無可堪〈者〉然,非但臣心惶感罔知攸處,其在朝家政體,不亦乖乎?況臣積傷之餘,重患感寒,胸膈煩憊,呼吸急促,疹癤遍身,四肢癢痛,以此病勢,決難供職。伏乞聖慈,曲諒危懇,亟賜遞免,不勝幸甚。仍念臣待罪臺閣之日,欲進應旨之言,已構小箚,玆敢寫進,伏乞聖明,少垂察焉。古人曰,國家將有失道之敗,而天乃先出災害以譴告之,不知自省,又出怪異以警懼之,尙不知變而傷敗,乃至善天心,仁愛人君,欲改其過,以正其亂,而人君不知所以改過止亂之道,以絶于天,則天亦末如之何,豈不大可懼哉?殿下臨御以來,非常之災,可愕之變,無歲無之,無月無之,至於今日,冬春易令,木石逞妖,人心疑懼,景像愁慘,未知有何禍機,伏於冥冥之中,而缺殿下若是其汲汲哉?宜聖明之夙夜警懼,責己自反不及,求言猶恐不廣,此正轉災爲祥,易危爲安之道也。試以近日一二事言之,兩王子之復職未久,繼而有昭顯子女錫爵之命,此皆出於屈法伸恩,而至於語及昭顯,玉涕汍瀾,左右諸臣,莫不感泣而將順,瞻聆所及,孰不欽仰盛德乎?噫,堯·舜之道,無他,孝悌而已,推是心而爲政,堯·舜之治,不難致也。弛災之道,豈外是哉?夫人主一心,萬化之源,操捨之間,善惡分矣,由善而發者,陽動而復,由惡而發者,陰萌而姤也。一妬一復,或至於堅氷有厲,或至於致德乾剛,相去遠矣,孰不欲去彼而就此哉?惟其天理難存,人慾易流,蔽者益蔽,昧者益昧,先立乎大者,則小者不能勝矣。伏惟聖明,盡性盡倫,存心聖學,勵精圖治,一紀于玆,而驗之天象,則陽不能勝陰,參之人事,則義不能勝慾,危亡之象,不翅形現,則其將諉之於災乎,抑諉之於時勢乎?以聖上之聰明睿知,無微不燭,淸燕之暇,警懼之際,試自喜悅好惡之偏,動靜視聽之失而求之,則凡所以作於心而害於政者,不待人言而自當知之矣。聖明旣知其有闕失,則惟當改之不吝,以盡修省之道也。前後求言之旨,非止一再,宜無可改之過,而終未免虛文之歸,是聖明雖有過,而或未能精察,雖知過,而或未能亟改,雖能改,而或不能不貳過也。臣竊恐不改此病,則聖德未易就於純一之域也。昔呂祖謙氣質粗暴,缺嫌飮食不如意,打破家事,後因久病,閑看論語一句,忽覺意思一時平了,遂終身無暴怒。今聖明延訪儒賢,討論心學,酬酢之際,誠意藹然,本質之病,庶幾改之,治心養氣之功,無過於此,伏願殿下,終始無怠焉。且臣所憂,又有大於此者,缺惟疾而已。凡人稟氣,强弱不齊,動靜之際,缺緊若失其養身之方,鮮不免戕生之患,匹夫之缺戒垂堂,況帝王之身,係宗社安危乎?上年聖上下堂之憂,前古帝王所罕有之患厄也。幸賴祖宗之默佑,竟收勿藥之效,此宗社臣民莫大之慶也。然深懲旣往之失,益加愼疾之方,不容少緩,而近來玉候久愆,尙未及復常,竊恐聖躬將攝之方,有所未盡而然也。疾病輕重,由於受傷之淺深,眞元之虛實。受傷旣深,則不可以少愈而忽之也,眞元不固,則亦不可以微恙而置之也。臣仍竊伏念,目今天怒於上,民困於下,萬事瓦民裂,國勢兀捏,憂虞咸萃,聖心亦慮,不但丙枕不安而已,則玉體違豫,亦未必不由於此也。古人曰,萬方補養皆虛僞,只是操心是要規。然則藥餌食物,治病之具也,淸心寡慾,治病之本也。苟能先養其本,後治其末,則天君泰然,百體從令,耳目不能蔽,甘嗜不能奪,眞元日滋,神氣益完,外邪不能爲祟,藥石易收其功,治病之要,亦無過於此者,故易曰,君子,愼言語,節飮食,程子釋之曰,愼言語,養德也,節飮食,養形也。以養德言之,則喜怒得中然後,言語自愼,發而爲中和之德。凡政敎命令,無不得宜,以養形言之,則物慾消盡然後,飮食自節,推以爲養民之政。凡貨資財用,無不節之,此聖人之所以養德養形者,不獨爲一身己疾之方也。伏願殿下,無忽頤養之道,益盡治心之本,起居節宣,無失其宜,言語飮食,必適其節,其於養德養形,無所不盡,則在聖明一身,有端本淸源之功,有頤神壽命之福,而推之爲政,罔不丕應,邦其永孚于休矣。缺子曰,天下之事,勢而已。凡爲國之道,貴審其缺行者,事無不成,不審其勢而行者,事罔有缺時勢者,未嘗有也。西有難便之勢,南有難測之勢,無一分可恃之勢,則西不可不憂,南不可不憂,缺不可不憂也。當此之時,雖使古之智士當之,亦不知缺爲計,況智不足以炳幾,謀不足以慮遠,徒見其可憂,而勢不能善圖於其間,則非但終無所獲,亦未免反速其禍,豈不大可懼哉?伏願殿下,默運於心,審其緩急,先修在我之道,以爲固邦之策,凡有施設,見其必可爲之勢,然後行之,凡有謀畫,知其必可成之勢,然後從之。毋輕動,毋擾民,惟以謹戒爲務焉。嗚呼,今日朝廷,雖曰乏人,使之各盡其才,則國事庶幾可圖。補導之任,專責儒賢,經濟之策,專責三公,君臣上下,各自勉勵,殫誠竭智,痛革玩愒之習,同心戮力,務盡寅協之道,挽回國勢,有若救焚拯溺者然,則何事不做,何功不獲?伏願殿下,倘於引接之時,丁寧面諭,以示警飭之意,則孰不感動而欽承也哉?若夫時政之失,固難枚數,而姑就其中尤其甚者,而略陳之,國之命令,猶人之有氣血,不通則人不爲人,命令不行,則國不爲國。近來君上之命,不行於朝廷,朝廷之令,不行於外方,此無非紀綱解弛之致。以此推之,殿下雖欲有所施設,歸於虛套,終必不成,豈不寒心哉?夫所謂紀綱者,非如有形之物,持而立之者也,人主必以至公至正之心,恭己於上,照臨於下,宰執康持而不敢失,臺諫補察而無所私,黜陟刑賞,一出於公正,則紀綱,不期立而自立矣。伏願殿下留神焉。公論,國之元氣,而朝廷之上,私意橫流,各執己見,眩亂是非,若是而其能國乎?試以卽事言之,前正言李翊,應旨進言,纔蒙嘉奬之敎,而臺論旋發一啓,而允從之,臣未知此論果出於公乎?以體例言之,臺臣病未出肅之前,在家陳疏有缺,而必爲之狙擊而後已乎?此習漸不可長也。缺臺言聖旨或不良于言,亦不汝罪,聖敎不啻丁寧,而進言之諫官,終至於駁遞,則中外聽聞,當夫如何?臣竊恐自此,無以來四方之言也。臣之前後所陳,臺言是非,未必盡公云者,蓋指此等事而發也。諫院之論劾承健,實出於公議,而至於削版,非其律也。此亦未諳臺閣體例而然也。臣伏覩聖明遇災以來,無論罪之輕重,情有可恕,則特施曠蕩之典,俾無抱冤之臣,而放釋之命,尙靳於濡,何哉?濡雖有所犯,非但流配已久,其時臺官,亦皆收用,則濡之獨不蒙宥,不亦過乎?聞其母子連喪,其子女,俱在死病之中云,渠若因此而溘然,則臣竊恐有欠大聖人好生之大德也,伏願殿下垂察焉。臣智慮淺短,見識孤陋,草草數語,上應聖旨,臣無任惶愧隕越之至。取進止。答曰,省卿箚辭。所陳之事,無非思慮深遠,肺腑忠赤之誠,治心頤養之說,尤爲切實,予雖不敏,可不體念而佩服焉。君臣上下,各自勉勵,殫誠竭智,痛革玩愒之習,同心戮力,務盡寅協之道,挽回國勢,有若救焚拯溺,則何事不做,何功不獲云,旨哉言乎。上下誠能如此,則何憂乎憂虞之溢目,何憂乎災異之疊出?朝臣之不見寅協之美,久矣。是非之不言,紀綱之不振,皆由此出,同心戮力,安可望乎?嗚呼,厥咎誰執?宜若亶在乎君上,而苟非上聖之才智,百年痼習,一朝難革,非惟痛心而已,直欲痛哭也。事雖如此,而豈可諉之於難革,而置國事於無可奈何之地乎?繼自今,君臣上下,各自勉勵,以圖惟新之功,不亦可乎?李翊事,言之愧深,不知所以爲諭,予之不明如此,國事之日非,無足怪也。申濡,其情似無可恕之事,故不得允從矣,卿勿爲嫌也。該曹之連拜此職,實非偶然之意也,卿其安心勿辭。以上燼餘
上在昌德宮。停常參·經筵。
酉時,日有左珥,白雲一道似氣,出自左珥下,逶迤指艮方,長可數十丈,廣尺許,漸移南方天際,良久乃滅。夜一更二更,月暈廻木星。
獻納閔維重啓曰,正言朴承健,敢作無倫之說,遽劾進言之諫官,公肆搏擊,無所顧忌,其心所在,雖不可知,而逆塞言路,以啓不靖之端,斷以公議,不可不痛斥而嚴施也。詳察之敎,雖在愼重,而此而置之,後弊難防,請正言朴承健削去仕版。莞島,國禁之地,士夫有設庄事,則爲道臣者,知而不禁,固亦有罪。況聽其姻家之請,符同濟私,助成點奪之勢,則李曼之罪,實與尹天賚·趙相周無異,而只請罷推者,猶從末減之也。決不可使之晏然在職,發緘勘問而已,請平安監司李曼,先罷後推。答曰,朴承健罷職,李曼則觀其緘辭處之,似乎未晩矣。
以召對時擧行條件,傳于權大運曰,大臣·備堂召對時入侍事,且病未開筵前爲之事,亦爲添入,可也。
權大運,以兵曹言啓曰,當日正兵兪後弘稱名人,自丹鳳門入來,差備門外擊錚,極爲駭愕,令攸司囚禁治罪。同門守門將黃石欽,常時不能禁斷雜人,以致闌入,亦爲非矣。請推考。傳曰,允。
元萬石,以弘文館官員,以大提學意啓曰,今春三朔月課,前大提學蔡裕後,未及出題而遽遞,今若出題,始方知委於京外被抄人員,則期限不遠,事甚窘迫,至於遠邑守令,行關往來之際,必未得趁期製呈,難免京外參差之患。自前有故,則或有變通之時,春三朔則事勢如此,來夏三朔爲始,依例出題,使之製進,何如?傳曰,允。
趙珩啓曰,左副承旨金壽恒異姓四寸弟幼學崔應昌身死,服制已行四日,出仕,何如?傳曰,允。
傳于元萬石曰,召對爲之。
權大運,以都摠府言啓曰,今日入直軍士,中日習射,請出標信。傳曰,知道。
又啓曰,大司憲李應蓍未肅拜,執義朴承健·掌令許穆·李惟泰在外,持平金萬基·姜裕後呈辭。今日以監察茶時之意,敢啓。傳曰,知道。
元萬石,以吏曹言啓曰,守令有闕,政事何以爲之?敢稟。傳曰,明日爲之。
權大運啓曰,朴承健罷職事,命下矣。臺諫,方以削去仕版論啓,罷職承傳,不得捧入之意,敢啓。傳曰,知道。
兵曹判書宋浚吉箚曰,伏以臣,缺生善病,臘月三十日之期,分知匪據,猥荷聖慈,曲加哀憐,屢遣太醫,續賜珍劑,恩波汪濊,千古所罕,臣誠涕泣,圖報無路。苟有一分自力之勢,則當此上下憂遑之日,豈敢有息偃圖便之計?顧臣病勢,調治累日,缺眞元虛損,神氣刦弱,有時頃刻之間,缺必須閉戶獨居,合眼靜息然後,缺回尋生意,醫言無論它症,榮衛俱虛,缺可怕,自念臣小器已盈,眇福已滿,年迫耆艾,病深膏肓,靜疾竢命,物者處分,尙復何言?以此病狀,出入前席,更瞻淸光,亦不可必,矧敢望陳力就列,爲剸煩治劇之計耶?懇乞聖慈,曲賜軫念,將臣本職及兼帶國子祭酒之任,爲先遞改,以便公私,不勝幸甚。取進止。答曰,省卿箚辭,具悉至懇。卿之所患,非不知之,而拜職屬耳,事體重大,決不可遽爾遞改,卿其安心勿辭,益加善攝,以副至意。以上燼餘
上在昌德宮。停常參·經筵。
藥房都提調臣元斗杓,提調臣鄭維城,副提調臣趙珩啓曰,伏未審數日來,聖候調攝,何如?湯劑已進二貼矣。鼻塞之候,加減亦何如?臣等憂慮未弛,敢來問安。答曰,湯藥連進,而鼻塞,時無加減矣。
權大運啓曰,昨以諫院啓辭,正言朴承健罷職事,命下,而臺諫,方以削去仕版論啓,故罷職承傳,不得捧入之意,敢達矣。今日遽當開政,傳旨捧入,其代差出之意,分付吏曹,何如?傳曰,允。
有政。吏批,判書宋時烈進,參判李一相進,參議趙復陽進,都承旨趙珩進。
兵批。判書宋浚吉病,參判洪重普備邊司坐起進,參議吳挺垣進,參知李正英受由在外,右副承旨權大運進。
以趙啓遠爲驪州牧使,安廷煌爲交河縣監,安縝爲安州判官,駙馬元夢鱗,爲興平尉,柳淰爲工曹參判,南九萬爲正言,李壽仁爲副修撰,孫後奭爲軍器僉正,兼南學敎授單崔尙崙,兼西學敎授單李守恒,兼春秋柳俊昌·鄭麟卿·姜鎬·鄭植·李厚先·李袤·李光迪·李東老。
兵批,副護軍鄭之虎。
傳于元萬石曰,召對爲之。
李慶億,以吏曹言啓曰,新除授通川郡守金夏鉉,呈狀于本曹曰,肅謝之後,親病極重,驚惶下鄕,病患一向彌留,差復無期,決不可遠赴任所云。金夏鉉改差何如?傳曰,允。
又以弘文館言啓曰,新除授副修撰李壽仁,時在全南道康津地,經筵入番事緊,請斯速乘馹上來事,下諭。傳曰,允。
權大運,以禮曹言啓曰,淑敬公主駙馬,再揀擇後,依前例設廳,嘉禮時容入諸具,豫爲分付各司事,草記。傳曰,三揀擇過後,稟處事,命下矣。三揀擇,今已經過,吉禮日期,以何間擇日乎?嘉禮廳,爲先設局後,凡干擧行諸事,可以磨鍊,都廳·郞廳差出,何如?傳曰,吉朔爲先問啓定奪後,差出可也。
以召對時擧行條件,傳曰,領相所啓之言,或有全然非是處,或多疎漏,不成說話處,問議于領相,改入。
吏批啓曰,黃昌副尉邊光缺方在母喪云,官案改修正之意,敢啓。傳曰,知道。
同副承旨李慶億疏曰,伏以臣,伏聞筵中,以缺罪人違法定配之故,有未安之敎,此缺湖藩時事也,臣不勝悚然之至。第此事與缺査啓,些有不同,不得不略陳梗槪焉。鎭川郭完邦,呈狀于臣,以爲沃川地,有叛奴允卜,而其女則方使喚於家內矣。允卜率其女婿及無賴黨十數人,持弓砲,白晝突入其家,無數作亂,至於結縳其妻,投棄中野,仍奪其二女而去。臣聞來不勝驚愕,卽以尼山縣監羅星斗,定爲推官,究覈其事,則所謂允卜之女,卽沃川居鄭暘之奴妻,而曾所容隱於籬下者也。鄭暘指嗾作變之狀,出於同黨各人之招,而啗以酒食,借貸兵器,誘脅隣人之跡,不啻狼藉,如出一口云。臣見其報狀,尤不勝痛駭。此乃綱常之變,弑主之漸,而暘實爲之主謀,則其在國法,不可不嚴治痛懲,故鄭暘則刑推定配,叛奴則斃於杖下,其時辭證,俱載推案,斑斑可考,而今者本道査啓,大相逕庭,有同飜案,臣實訝焉。當初推官之報,旣無年七十請贖之語,今此更査之時,推官又無考戶籍計年之擧,而只憑其擊錚自明之辭,全沒主謀作變之實,有若無罪而法外定配者然,此亦未可知也。然本道之査啓,旣如彼,筵中之敎,又如此,臣何敢自以爲是,而晏然於近密之地乎?伏乞聖明,亟賜鐫罷臣職,以爲不謹奉法之戒。答曰,省疏具悉。當令該曹,更爲詳査處之,爾其勿辭。啓下刑曹啓目,頃日李泰淵啓本內,鄭暘當初被罪時,年滿七十,法當徵贖,而添被全家之律,殊非法典本意,允卜本主朴義祥,持文記進去,則奪其文記,使不得接迹,鄭暘,其時年滿七十,則情涉冤枉,分揀放送,允卜,元是郭完邦奴子,而治之以叛主之律,至於杖斃,則事甚不當,辭緣査啓之意,覆啓行會。觀此李慶億上疏,則允卜,本以郭完邦奴子,叛奴缺爲叛主作亂,則此實綱常大罪,嚴刑重治,缺鄭暘爲其奴妻,指嗾作變,則刑推定配,宜無缺與李泰淵啓本辭意,大相不同,其間事狀,未能詳知,當待本道査覈啓聞稟處,鄭暘推案及年歲及本官帖籍,竝以査啓之意,行會何如?啓。依允。
以京畿監司等處有旨草,傳于蔡忠元曰,此有旨草,問議于領相,爲之。
上御熙政堂,召對。入侍,領議政鄭太和,禮曹判書洪命夏,吏曹判書宋時烈,承旨蔡忠元,應敎李慶徽,校理李殷相,獻納閔維重,注書孟胄瑞,兼春秋韓明遠,史官呂聖齊。
慶徽,進講心經,自朱子曰學問之道,至筋骨擔,一遍訖,上亦受而讀之。慶徽以文義進曰,博學以下,皆學問工夫,而求放心,乃其本也。一屋子一家主之說,比喩尤切矣。時烈曰,今日大臣入侍,臣何敢自爲文義乎?太和曰,臣於此書,實爲茫昧,吏判仍爲,可矣。時烈曰,斷然者,無他之謂也。博學審問,中庸語也,博學審問,在大學,爲致治,篤行,爲治平也。上曰,心爲主人耶?時烈曰,經一章又曰,心者,身之主也。陳烈,濂溪之友也。不記者,茫不能記誦也。謝絶人事,收放心工夫也。此人學問近禪,非發軔正路者。許勃,亦一時人,與陳烈工夫同,而脫着終日,不改漢壁,不聞其語,論其學,則可謂詳盡耳。所以程子曰曷嘗有如此聖人乎?其意可見。上曰,爲其着功之固執耶?時烈曰,爲其近禪也。程子曰,染於禪學耳。明道之所謂收心,只要充廣善端,非佛氏之徒守空寂而感者妄謂,故朱子打破也。放心者,非缺作也,與舍亡之舍,同意也。覺時在面前操也,瞬目便缺舍也。只且去者,非謂歸去而着功也。穆撕者,不放逸之謂也。昭曠,割然之謂也。鑽者,窮究之謂也。心逸之時,雖讀書,無味也,必存心然後,可以有味矣。迎田者,以處事上言之也,晉書杜豫之說,謂迎田而下者,是矣。眞知力行,姑徐之謂也。安者,置也。胡者,亂也,雜也。上曰,物欲輕義理重者,方可謂眞知力行耶?時烈曰,然矣。喚醒,喚夢之謂也。衛山禪師,自謂得道者也,每喚主人翁在否,卽所謂喚醒者也。釋氏論心病者有三,跳去昏沈,走作者也。此皆放心之謂,而朱子,亦多用此說矣。上曰,然矣。時烈曰,上擔字,去聲也,下擔字平聲,而或以爲擔負,則上聲百十斤,非定限也,筋骨用力也。此與孟子所謂若藥弗暝眩,厥疾不瘳,同意,蓋言須極用力然後,乃能擔負也。慶徽曰,平聲則文理順也。透徹與迎田,似當有先後之序矣。時烈曰,透徹屬知,迎田屬行。太和曰,慶徽之言,以爲先透道理而後,遇事可辦矣。時烈曰,迎田,大學所謂慮而後能得也。道理者,知止也。命夏曰,學問工夫,流於禪學甚易。時烈曰,公務私事,不暇及他,故從其簡約,歸於禪學,宋朝公問,是也。上曰,安坐而已者,禪學耶?時烈曰,安坐則虛靈通心,卽所謂他心通也。忠元曰,陸象山,初非着意於禪學者,自然誤入也。時烈曰,佛敎有二道,門者,敎也,禪門者,化也。前栢樹栢以爲頓悟之資,頓悟者,成佛也。上曰,如此而可以成佛耶?忠元曰,其言與吾儒之說相似,蓋欲其心無走作也。太和曰,國初有禪宗·敎宗設科之擧,卽所謂道門·禪門也。上曰,至於設科,則缺曷極乎?太和曰,普雨之作弊,亦以此也。殷相曰,夫亦有深造處也,但今之僧徒,皆逃賦役,隱避山中,豈有講道之會乎?忠元曰,豈可專責缺吾儒之不知心學,與此無異矣。上曰,謝絶人事,靜坐數月,則可以他心通乎?忠元曰,專一則變化氣質也。業文者,勤學不已,則至鈍之人,或變爲大聰也。慶徽曰,徐花潭之學,或比於他心通矣。上曰,敬德之學,非數學耶?命夏曰,花潭之學,曾比於是乎?實與康節相類矣。□□曰,馮理,伊川一時人也,從事禪學,矜誇於伊川曰,今有一奇事矣。伊川曰,何謂也?理曰,中夜燕坐,室中有光。伊川曰,吾亦有一奇特事矣。理請問之,伊川曰,每食必飽矣。上曰,此非實理也耶?禪學果有放光事耶?慶徽曰,設有是事,將焉用之?遂掩卷。太和曰,近日天災孔酷,而嶺東又有海氷之異,以爲人事之召於下,則聖躬小無闕失,朝著之間,又無可言之事,實未知厥故矣。上曰,豈其然乎?予意則人事有以召之矣。太和曰,刑獄之間,無乃有朝廷所不知冤枉之事耶?上曰,非不申飭,而外方專不恤刑,輕斷大獄,未輸情而死者,不可殫記,此非召災之道乎?頃日刑官入侍之時,使之一一稟處,俾無冤枉事,下敎之意,實非偶然,而未見其擧行矣。太和曰,內而法曹,外而監司,拘於規例,每於刑獄,雖有疑於心者,不敢輕以己見,有所陳啓,宜下詢諸道,獄事之可疑者,使之詳陳曲折,仍爲明白啓聞,以爲裁處之地何如?上曰,卿言,是矣。承旨各別措辭下諭,令道臣着實擧行,可也。太和曰,官吏或有以自捧之不謹,殺人命如草芥,此皆紀綱不立之故也。上曰,全南道,有一獄事,死於杖下者十二,而無一輸情者,此非可疑之甚者乎?古語有夢缺或有冤枉之事,仍以伸之者矣。此則非所望於今日,而豈可置而不問乎?且忠洪道,亦有年七十而缺偏配者,若此類何限乎?監司殊無哀矜折獄缺,甚可駭矣。太和曰,設官分職之意,豈徒然乎?如此之事,監司視之尋常,他又何說?上曰,近見監司所報,無非循例塞責而已。太和曰,其人微細,而亦係冤枉,故頃因恤刑之言,而仰達矣。頃日司僕所管江華牧場下人,持監牧官報狀,上來之時,因其官員分付,歷示還上未納人元世欽處,世欽欲免其罪,乃以其亡弟之名,塗改書給,此非下人自有用奸之比,而旣經囚推,又爲定配,實涉過重矣。上曰,然則言于該曹,勿爲定配。命夏曰,臣待罪憲府時,欲進應旨之箚,未及脫草之際,遽除本職,昨日始爲投進矣。聖批優奬,出於望外,臣誠惶悚,益增嫠憂,非常之變,應之以非常之擧,然後庶有消弭之望矣。佛汗之啓,連續入來,人心尤爲疑惑,有若大亂之必至矣。上曰,海氷與斷流,實是莫大之異,而不此之憂,獨於佛汗,驚惑如此,未可知矣。命夏曰,自前雖有此等之異,而別無變亂云。上曰,地震之變,尤不可慮也。命夏曰,災異如此,而自上重愆之餘,尙未復常,設有變亂,必聖躬平復後,可以有爲,此臣之所以眷眷於將攝之道,而不避煩瀆也。上曰,調病之事,詳盡於箚中,予甚感動矣。語曰,形端影直,凡有臧否,莫不歸之於人主,而在下者,必同心戮力,然後國事可以收拾矣。太和曰,禮判箚中,亦言寅協之意矣。今日廷臣,雖不至於分門割戶,而亦不可謂同心戮力矣。命夏曰,宋時烈在此矣。今日廷臣·大臣·儒臣及年少名官,各自爲心,莫有可否相濟,若此而國事可爲乎?太和曰,臣與宋時烈,頻頻言及,以爲朝無領袖,人皆各執所見,和以同之,責於儒賢云矣。時烈曰,古人謂君子皆爲領袖,朝廷領袖,非大臣乎?命夏曰,玉堂箚中所謂大臣會坐策勵缺云者,實是復古之意,而大臣,以推重爲嫌,不敢可否矣。太和曰,三公·六卿,會坐政府,各自恪勤,以爲警責之地,缺庶事不至廢墜矣。但如臣者,忝叨首席,缺何以責效乎?時烈曰,臣在備局見之,三公·六卿,會啓之外,只爲閑說而已,是豈責勵之道乎?上曰,政府會坐,亦如是矣,易地何益?命夏曰,曩日朝廷尊重,故南漢顚沛後,猶爲號令於內外矣。今則紀綱掃地,人不知有職事,脫有變亂,則一時橫潰矣。先朝之事,識者猶以爲歉然,而豈如今日之散亂無統乎?慶徽曰,故事大臣,卯坐酉罷,策勵各司,故臣等所達政府會坐者,欲其作新之意也。上曰,惟在誠意做事而已,不係於會坐與否也。今日諸臣,無一人擔當國事者,國事終至於不救,則孰不爲亡國之大夫乎?命夏曰,人皆顧身,故莫敢擔當,不有禍福,則事過半矣。小臣亦豈無罪乎?災甚切迫,然後始已陳達矣。上曰,各立之說,如卿所言,我國之風缺,此爲巨弊也。今日禮判之言,必不免非笑,所以人皆畏首畏尾也。大臣非無爲國之誠,而亦恐爲年少輩所指目,縮手傍觀,不敢有所猷爲也。命夏曰,保身之道,袖手爲上,各自警惕,一心相濟,則國事豈至於是耶?上曰,聚精會神,同心戮力,然後國事,庶可爲也。大臣雖欲建白,群議沓至,或稱奸臣,或謂權臣,無益於國,有害於身,故寧受無能之名,不爲崖異之事也。人君,受宗祖付畀之重,凡有施措,不能獨運,求助於臣隣者,爲如何哉?國勢不振,終底于顚隮,則彼互相非笑者,抑有何益乎?維重曰,小臣久侍邇列,承此下敎,不勝感動。今日國勢,必有大振作,然後庶幾收拾,而臣隣之間,孰有擔當者乎?獨使至尊,憂社稷,臣竊悶焉。必欲做事,則寧恤人言,莫若策勵大臣,以倡庶僚矣。上曰,大臣,喬木世臣也,寧有恝視國事,不爲動念乎?居下非無憂國之心,而怵於群議,莫敢矣。維重曰,向來大同設行時,故領府事金堉缺終始擔當,臣等亦以爲不厭矣。法久弊生,雖未知畢竟之如何,而卽今言之,則實是良法也。湖西之人,亦便之,喪逝之後,至爲流涕相弔矣。上曰,堅强不動浮議者,孰有如金領府事者乎?中夜思之,如失柱石矣。大臣寧欲國事之僨敗,而不無計較之心,有所退縮也。比如對壘之日,大將必膽大,然後方可以大呼先登矣。太和曰,外方文書,循例覆移後,他無善策,畿甸量田,熟議已久,而連年凶荒,且有非便之事,尙未擧行矣。上曰,改貢案事,何以爲之耶?太和曰,其三者,皆不可已之事,而有先後之序,先爲量田,然後可改貢案矣。時烈曰,量田非切急之務,改貢案事,先爲講究無妨矣。上曰,有二事矣。各邑物産,古今有異,欲爲變通來去耶,爲其所納太多,欲爲裁損耶?命夏曰,此與李珥改案之意不同,蓋爲壬辰以後,郡邑所需,多有不均故也。上曰,裁損則不可矣。權減已多,減而又減,國事不能成樣矣。慶徽曰,非欲裁損也,物産隨時變遞,或有昔有而今無者,或有昔無而今有者。且郡邑殘盛,民爲增減,不得釐正者,自壬辰至今日,幾七十年矣,豈可無變通之道乎?上曰,非但爾等之言如此,近日筵中,每日及此耳。太和曰,臣在先朝,以史官入侍,聞當時耆舊所達之言,則以爲所産之物,令各其邑獨當。如大棗,則報恩當之,生薑則全州當之也。自上以爲其處,或有不實之弊,則何以爲之耶?聖敎丁寧,到今思之,猶如在耳矣。試以大口·白木言之,在前以品好,稱之於一道,而今則種絶已久,雖云所産之物,而不可專責於一邑矣。且倭人供接大口五尾,定於聞慶,其缺疋木也。如此等事,實未知其意也。殷相曰,缺上定於錦城,亦此類也。上曰,貢物主人輩缺以爲奇貨,今若移去,必以爲怨咨矣。殷相曰,設缺給其價,庸何傷乎?太和曰,稅入多而後,可以優給,先行量田云者,此也。時烈曰,如春播子等物切損何如?命夏曰,所費至少,且自戶曹給價耳。時烈曰,戶曹之物,非係國用乎?上曰,春播始於何時耶?命夏曰,唐·宋時,最爲崇尙,至今學士應製矣。太和曰,扈衛大將之稱,癸亥後勳舊大將所帶之任也。今則禁旅加設,宿衛備具,而仍舊設局,多備廩料,臣意革罷宜當矣。上曰,仍舊之意,實非偶然也,何以罷爲?時烈曰,事在可已,則豈以勳臣之故爲之,事不可已,則豈以非勳之故罷之耶?太和曰,改貢案事,大同不爲之地,先爲講究耶?上曰,兩湖已爲大同矣。然則嶺南·嶺東爲之耶?似不可續續爲之,通六道爲之,可也。以下缺以上燼餘
召對時,獻納閔維重所啓,頃年朝家,令各道各邑,煮取焰焇者,其意有在,而以臣目見咸鏡北道言之,則兵營外各邑,絶無煮取處,朝命之不行於遠方,據此可知。臣又聞東萊府使新抄軍兵所給左兵營鳥銃九十柄,以藥丸試之,則一放而破者,多至二十餘柄云,以此推之,其他亦可知也。許多軍器,虛張名數,實爲無用之物,則將何有於陰雨之備哉?請咸鏡北道各邑,慶尙左兵營造銃時兵使,皆査覈論罪,更以此意,申飭各道,俾無虛疎之弊。上曰,依啓。以上備局謄錄
上在昌德宮。停常參·經筵。
夜五更,流星出南斗星上,入房星下,狀如拳,尾長三四尺許,色白。
巳時,太白見於未地。
下直。撫夷萬戶朴時珉。
元萬石,以禮曹言啓曰,卽接工曹移文,則自前關白處所贈鞍子,一依御鞍制度,造作入送矣。今此硫黃謝物,入送于島中,則關白處所贈有異,以白魚皮·靑泥障,造送如何云。此則旣不入送于江戶,後弊亦不可不慮,依該曹移文,缺各別精造以送,似當,以此分付,何如?傳曰,允。
備忘記,今下弓矢,撫夷萬戶朴時珉處給送。
趙珩啓曰,事變假注書權斗樞,行公今已三朔,身有重病,不得仍任,聞其症勢彌留,差復未易云。多事之地,不可久曠,事變假注書權斗樞改差,何如?傳曰,允。
以朴純爲事變假注書。
趙珩,以吏曹言啓曰,平安監司有闕,依近例,令備邊司議薦何如?傳曰,允。
元萬石,以弘文館言啓曰,下番修撰臣李殷相,以東學兼敎授,今日儒生製述考講坐起時,晝仕出去之意,敢啓。傳曰,知道。
以京畿觀察使等處有旨草,傳于蔡忠元曰,此與領相啓辭之意,頗欠詳悉,改入。
趙珩啓曰,同副承旨臣李慶億,以前任忠洪監司時事,陳疏批下之後,所當卽爲仕進,而仍爲病狀,不爲入來,牌招使之察任,何如?傳曰,允。
又啓曰,左副承旨金壽恒異姓四寸妹進士李宣岳妻金氏身仕,服制已行四日,出仕何如?傳曰,允。
權大運啓曰,朝者持平姜裕後呈辭單子入啓時,見裕後之着名,意謂其詳審,而泛然看過,不覺其措語間再蒙之再字,誤書以伏字,矇矓捧入,臣不察之失,固已大矣。致勤聖敎,不勝惶恐之至。其單子則依下敎,改書以入,而當初憲府書吏,莫重入啓單子,如是誤書,極爲可駭。令攸司治罪何如?傳曰,不必治罪矣。
元萬石,以禮曹言啓曰,曹啓辭淑敬公主吉禮日記及設廳取稟草記。傳曰,吉朔,爲先問啓定奪後,差出可也事,命下矣。令日官推擇,則六月七月兩朔皆吉云。兩朔中,豫爲定奪,而納采·納幣·命服·內出·親迎吉日時,可以推擇,敢此仰稟。傳曰,以七月爲之。
獻納閔維重啓曰,慶尙右兵使洪舜民,前爲左兵使時,濫收軍布,多有不廉之說。年前訓局,有公貿事,以其鐵店稅布之寄置於兵營者,移送于釜市,則舜民,見其精細,乃以營布,互換入已。至於遞職之後,缺工匠日夜營造私物,其代鄭傅賢,已入道界,而稱以文書未畢,不卽離營。又不肯送其印信,交代之日,傅賢憤怒相鬨,悖言詬罵於公廳之上,至有醜不可聞者,嶺南之人,至今唾鄙。及授本職,物情尤駭,近日閫帥之輕,未必不由於此輩。舜民貪婪之罪,不可不懲,而傅賢醜罵之失,亦傷士夫之風,請右兵使洪舜民,姑先削奪官爵,左兵使鄭傅賢罷職。且舜民所犯換布事,非訓局所得知者,亦令本道査覈處之。忠勳府於折受田庄之外,私自買得,直爲移文戶曹,使之免稅,事極無據。請忠勳府郞廳罷職。勳府之買田免稅,出於法外,而戶曹不但不能防斷,又不爲啓稟,而行關外方,直許免稅。免稅何等重事,而該曹,乃敢擅便如此哉?請戶曹當該堂上·郞廳,竝從重推考。答曰,依啓。勳郞罷職,該官推考事,不允。
趙珩,以吏曹言啓曰,平安監司有闕,政事何以爲之?敢稟。傳曰,明日爲之。
延陽府院君臣李時白,原平府院君元斗杓〈箚曰〉,伏以臣等,伏見諫院之啓,不勝惶悚之至。本府奴起榮爲名者,有略干田畓於井邑地,其田,間於折受田畓。頃者本府,從其情願,給價公買,問于本道,査其虛實,成冊上來之後,依他免稅之意,引例移文該曹。此擧雖非至今創始,臺諫重發,至罷該郞,則臣亦待罪堂上,其敢曰不知而晏然乎?伏乞聖慈,亟治臣等之罪,以謝公議,不勝幸甚。取進止。答曰,省箚具悉。旣知事勢,故不爲允從矣。卿等安心勿待罪。
執義朴承休疏曰,伏以臣月前封章,未蒙恩遞,賤疾纏身,一向沈痼,而感激鴻私,不敢退伏,力疾登程,寸寸前進,而前扶後曳,氣促體疲,不能跨馬,濫乘獨轎,四日之程,費盡七日之力而後,僅得入境,而拜跪之際,不能成禮,及坐臺廳,頹然委體,幾至殞絶,初意欲以稽謝乘轎等事,引避而退矣。及書啓草,喘急手戰,不成字劃,終不得傳啓而出就,還私邸,達夜苦痛,不能運身。到此地頭,無復有回甦之望,伏乞聖慈,特許鐫改,以便公私,不勝幸甚。臣無任惶殞悶蹙之至,謹昧死以聞。傳曰,遞差。以上燼餘
上在昌德宮。停常參·經筵。
卯時辰時,日有重暈,內暈有兩珥,暈上有冠,外暈上有背,色皆內赤外靑。自巳時至未時,日暈。
有政。
吏批。判書宋時烈進,參判李一相進,參議趙復陽進,都承旨趙珩進。
吏批啓曰,大司諫·玉堂闕員,今當差出,承旨及相避,竝擬何如。傳曰,允。
以缺振澤爲司錄,李惟泰爲執義,吳始壽爲持平,缺爲學正,李克泰爲通川郡守,尹緱爲抱川縣監,缺柱爲軍器僉正,柳淰爲刑曹參判,睦來善爲缺,弘淵爲大司諫,鄭榏爲缺,柳赫然爲工曹參判,缺爲刑曹參議,金萬重爲司畜別提,尹元擧爲工曹正郞,李胄爲漢城判官,鄭采和爲敦寧判官,林大樴爲軍器判官,李殷相爲校理,金汝鈺爲平安監司。
兵批。判書宋浚吉病,參判洪重普賓廳坐起進,參議吳挻垣受由在外,左副承旨金壽恒進。
以朴承休爲副護軍,曺漢英·姜裕後爲副司直。
金壽恒,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
又啓曰,臣於數日前,遭異姓四寸妹喪,昨者下吏,問臣服制,臣方在喪次,悲撓之中,精神顚錯,李宣岳之宣字,誤以舜字書送,本院啓辭允下之後,始覺其誤,緣臣昏謬,以致入啓文字未免誤書,不勝惶恐之至。敢啓。傳曰,知道。
蔡忠元,以宣惠廳言啓曰,忠洪道瑞山地,司饔院白粘土,一番開基之後,則只用若干掘取之軍,別無逐年開基之役,而上年司饔院官員下去運來之時,掘土軍四百五十名役價用下之外,開基軍調發赴役之數,多至二百八十一名,所費雇價,亦至二十八石零。此雖出於司饔院官員之勒定責立,而本官,亦難免其失。其時司饔院官員,先罷後推,該邑守令,姑先從重推考,何如?傳曰,允。
又以宣惠廳言啓曰,全南道沿海大同設行二十七邑內,龍安等九邑則尤甚失稔,故自上特爲軫念,貢物受米,全數蠲減,而各司應給之價則尙存。雖除今年裁減之數,實用亦至於三千七百五十三石之多,前頭各司給價之際,他無出處。今番兩西運來米,准此數取用,何如?傳曰,依爲之,而本道餘米,何不取用耶?
李慶億,以弘文館言啓曰,本館下番四員內,修撰任翰伯,副修撰李壽仁在外,修撰李殷相,副修撰睦來善,今日政,皆陞校理,下番無替直之員。新除授副校理睦來善,牌招肅拜,推移姑降入直之意,敢啓。傳曰,允。
金壽恒,以備邊司言啓曰,頃日引見時,參判柳赫然所啓,黃海道管餉所採之鐵,量宜取用,而所屬爐冶數處,亦令劃給事,命下矣。海西管餉次知之所雖多,而隨其轉販,留置之數,想必不敷。該用正鐵五千斤內,一半則自管餉輸送,一半則令黃海監司,隨便備送于該廳。別將方往長淵地,其處有管餉爐冶數處云,此則使之永爲劃給,以爲連續取資之地,似當。以此意,行會于管餉使·黃海監司等處,何如?傳曰,允。
李慶億,以禮曹言啓曰,淑敬公主吉禮,以七月爲之事,傳敎矣。取考吉禮時前後謄錄,則凡器用雜物,前期三四朔,豫爲磨鍊措備,而今此吉朔,定在七月,除却其朔,則其間日期,只隔三朔。應行諸具,分付各司,趁卽擧行,可無臨時窘迫之患,依前例設廳,何如?傳曰,依爲之,而器用雜物中,不緊之物,則待秋來造給,可也。
又以宣惠廳言啓曰,本廳啓辭內,全南道沿海大同設行二十七邑內,龍安等九邑,則尤甚失稔,故自上特爲軫念,貢物收米,全數蠲減,而各司應給之價則尙存,雖除今年裁減之數,實用亦至於三千七百五十三石之多。前頭各司給價之際,他無出處,今番兩西運來米,准此數取用,何如?傳曰,依爲之,而本道餘米,何不取用耶事,傳敎矣。龍安等九邑外,錦城等十八邑,本道留置餘米,雖有一萬一千四百石零,一年科外別役及刷馬之價,竝在其中,而頃因本道監司狀啓,二千五百石,除用於飢民種租換貿之資,卽今所餘者,未滿萬石。前頭本道所用多少,有難的知,故不得取矣。敢啓。傳曰,知道。
以備忘記。養心閤·敬義齋·含春門,傳于李慶億曰,明日朔書被抄人中,兼書人等招致,以此各三張書入。
獻納閔維重啓曰,忠勳府折受之外,別買田庄,直爲移文戶曹,使之免稅,事極無據。此而置之,必有後弊,請忠勳府當該郞廳罷職。勳府之買田免稅,出於法外,而戶曹旣不能防斷,又不爲啓稟,只憑文移直許,免稅何等重事,而該曹乃敢擅便如此哉?請戶曹當該堂上·郞廳,竝從重推考。答曰,勳府郞廳,非自擅之事,則其堂上,安於心乎?事體殊未妥當。且直爲免稅,旣有前規,該曹何敢不從乎?此則全無所失也。勿爲煩論。
議政府右議政臣元斗杓箚曰,伏以臣卽伏見答政院啓辭之批,有眼疾復發之敎,不勝驚慮之至。臣待罪藥房,卽當趨進問候議藥,而自去月初間,感傷風寒,呻吟度日,症勢猶未大段,故意或服藥調治,自可差愈。昨又添加寒戰,半夜咳喘重發,頭疼目眩,不能起坐,末由趨參於問安之列。伏乞聖慈,俯諒危懇,將臣兼帶內醫都提調,亟許遞改,不勝幸甚。取進止。答曰,省箚具悉卿懇。卿其安心勿辭。
兵曹判書宋浚吉箚曰,伏以臣之病勢,一向彌留,朝晝之間,有時奄奄若垂盡者,醫言氣血俱虛,內傷甚重,其愈不易,又不無後慮云。似此情勢,時月之間,豈有供仕之望。雖尋常職務,亦不宜癏曠而仍冒,況此本兵之地,是何等重任,今日是何等時,而敢優遊息偃,以爲養病之場耶?昨承聖批,以纔拜旋遞,爲事體重大,此固然也。臣之初拜命也,亦豈料疾病繼作,乃如許耶?殆臣福過災生之致,而公私狼狽,已至於此,則臣不得不辭,聖明亦不得不許遞,使公務久淹,臣罪益增也。懇乞聖慈,曲賜諒察,將臣本職及兼帶祭酒之任,亟賜遞改,不勝幸甚。抑臣有區區所懷,不敢不達。本曹郞廳,各有分掌,而其中軍色之任,最緊且重,舊例正郞·佐郞各一人掌之,而佐郞爲專任焉。軍色佐郞安縝,勤幹明敏,能擧其職,卽今諸道逃故·老弱査覈成冊相續,以至一皆委縝管察,臣常欲陳達於榻前,請限此之究竟間,久任勿遷,而緣臣病作,久未入侍,遷延不果矣。昨日伏覩政目,縝移授安州判官。本曹之務,旣非常時之比,而付諸生手,實屬缺關係非細,故本兵之任,臣今當遞,而亦不敢不陳平日所欲言者。唯聖明財量焉。取進止。答曰,省箚具悉。箚辭,令廟堂處之。以上燼餘
上在昌德宮。停常參·經筵。
夜五更,月暈。自卯時至午時,日暈。
趙珩啓曰,今日議政府方物封裹時,承旨一員進去,謝恩表本院考覈時,必備二員,而右承旨〈臣〉元萬石,右副承旨臣權大運,稱病不爲仕進,缺中不得備員,至於如此。元萬石·權大運,竝爲牌招察任,何如?傳曰,允。
傳于李慶億曰,所謂閔安道,該曹所當論罪,而何至今無黑白耶?問啓。
李慶億,以刑曹言啓曰,傳曰所謂閔安道,該曹所當論罪,而何至今無黑白耶?問啓事,傳敎矣。頃因備邊司啓下粘目,閔安道推捉,則時在全南道南原,厥妻,令本道催促上送事,本月初五日覆啓行會矣。計其日字,則其勢未及上來,更令督送之意行移,何如?傳曰,允。
以禮曹淑敬公主吉禮時磨鍊啓目,傳于元萬石曰,雖曰務從簡約,此時行禮,則不無所費,以歲末,改擇爲之。
元萬石,以弘文館言啓曰,本館下番修撰任翰伯,副修撰李壽仁在外,俱未上來,今方姑降入直,事甚苟簡。新錄旣已完畢,明日政,上·下番闕員,盡爲差出,卽爲牌招肅拜,使之推移入直,何如?傳曰,允。
傳于李慶億曰,此人等,給紙筆墨,使之退去私習,過三四日後,更爲招致書入。
持平金萬基啓曰,新除授執義李惟泰,時在忠洪道公州地,請斯速乘馹上來事,下諭。答曰,依啓。
司諫李晩榮啓曰,臣自前月初,身病支離,軍職肅謝,稽遲日久。猝聞在家無母兒病重之奇,急於往救,未及呈暇,奔忙下去,意外新命,又及於竢罪惶縮之中,臣誠感激驚懼,罔知攸措。身帶職名,任意下鄕,自有其罪。請命鐫罷臣職。答曰,勿辭。
李慶億啓曰,司諫李晩榮,再啓煩瀆,退待物論矣。傳曰,知道。
金壽恒啓曰,小臣方物封裹進去,下直。傳曰,知道。
全南監司徐必遠上疏。入啓。答曰,省疏具悉卿懇。賑飢之事甚重,不可付之生手,卿其勿辭,從速察職。原疏缺
兵曹判書宋浚吉疏曰,伏以臣之病勢,如可一分自力,何敢累有煩慁,自陷於孤恩誣上之誅哉?誠以積傷旣多,臟腑虛損,藥餌調攝,雖勤不效,業長者,殆欲望之而走。以此病狀,得尋生路,復齒朝班,猶不可期,矧惟時月之間,豈有陳力供仕之望?公務淹滯,政事曠廢,如都試再退,時無定期,而衛士懸渴,飢窘可念,閫帥多窠,差遣爲急,而本曹舊例,必長官參政,方可備注,如許等事,不一其端。臣旣未出仕,又未解免,病裹心緖,益復撓悶,同朝諸人,孰不知臣實情,而廟堂回啓,猶循常套,聖明因令勿遞,國事之不誠實,於是而亦可見矣。噫。君臣如父子,赤子完轉於膝下,而缺不爲之地者,古今寧有是理?懇乞聖慈,諒臣危悃,亟遞臣本職及兼帶祭酒之任,俾臣得以安心靜息,或延垂死之命,公私不勝幸甚。取進止。答曰,省箚具悉卿懇。予之不再,卿其安心勿辭,更加調理察職。以上燼餘
上在昌德宮。停常參·經筵。
藥房提調臣鄭維城,副提調臣趙珩啓曰,伏未審數日來,聖候調攝,何如?鼻塞·眼患等候,比前有差減之效耶?臣等憂慮未弛,敢來問安。且前八珍湯,聞有停進之敎,更議他藥乎?竝此仰稟。答曰,眼疾復發後,還似差減,而尙未如常矣。更爲議藥,可也。
藥房再啓曰,伏承聖批,眼疾復發後,還似差減,而尙未如常矣,更爲議藥可也事,傳敎矣。卽與趙徵奎·李蓍善·成後龍及諸御醫等商議,則皆以爲氷熱散,加甘菊五分,連進五貼,而又於氷熱,加黃栢·秦皮·楓樹皮·羌活各一錢,連次溫湯洗眼,宜當云。此藥各五貼劑入,何如?答曰,依啓。
中宮殿問安。答曰,知道。世子宮問安。答曰,知道。幾盡差愈矣。
獻納閔維重啓曰,司諫李晩榮,以臣自前月初,身病支離,軍職肅謝,稽滯日久,猝聞在家無母女兒病重之奇,急於往救,未及呈暇,奔忙下去,意外新命,又及於竢罪惶縮之中,臣誠感激驚懼,罔知攸措。身帶職名,任意下鄕,自有其罪。引嫌而退,身帶職名,不爲受由,徑先下鄕,有違法例,請司諫李晩榮遞差。答曰,依啓。
有政。吏批,判書宋時烈進,參判李一相進,參議趙復陽進,行都承旨趙珩進。
吏批啓曰,玉堂·春坊闕員,今當差出,相避人員竝擬,何如?傳曰,允。
以李演爲判決事,李東溟爲正言,白弘祐爲尙瑞直長,朴隆阜爲司饔奉事,鄭重徽爲檢閱,李翊爲修撰,金萬基爲副修撰,李程爲司書,申翰周爲江華都事,李慶徽爲司諫,姜裕後爲持平,李希英爲尙瑞副直長,趙胤錫爲校理,趙重素爲司饔參奉。
兵批,判書宋浚吉病,參判洪重普病,參議吳挺垣進,參知李正英受由在外,右副承旨金壽恒進。
以李晩榮爲副護軍,李翊爲副司果。
元萬石啓曰,近來左右兼史未備,每以兼春秋入直,事甚苟簡,新除授檢閱鄭重徽,牌招肅拜,使之察任,何如?傳曰,允。
又以禮曹言啓曰,卽接京畿監司吳挺一狀啓,則以謝恩上使陪行與否定奪事,啓聞矣。自前監司,若非大臣·王子之行,則旣無陪行之規,而頃年靈豐之行,以監司不爲陪行之故,特下推考之命,蓋出於一時重事體之意也。今此嶺陽君,代以大臣之行,則與頃年缺之行,似無異同,而但前日正一品儀賓,以謝恩使奉行之時,都事陪行,自有常規,依此擧行事分付,何如?傳曰,允。
平安監司金汝鈺疏曰,伏以草野愚臣,無一技能,前後誤恩,位至宰列,從他笑罵,猶不知止,再叨方面,冗不見治,待罪秋曹,讞獄失當,連任保障,報蔑涓埃,久掌詞頌,登鼓累驚,在臣廉隅,合宜自退,朝家用人,無取於臣。不意今者,復承新命,除臣本職,天寵所及,置身無地。況臣年紀衰耗,心身已盡,籌劃營爲,非所可望,而緩急驅馳,亦將不及。反覆思惟,人器不稱,臣身顚沛,死而後已,而及陷於罪,悔將無及。伏乞聖明,諒臣情勢,亟許鐫改,以重國事,以安微分。臣無任慙惶悶迫之至,謹昧死以聞。答曰,省疏具悉卿懇。卿才允合此任,宜勿控辭,速往欽哉。
以咸鏡監司,以定配罪人他人代死事,待罪狀啓。傳于李慶億曰,勿待罪事,回諭。
掌令許穆疏曰,伏以臣衰死之年,偶感一疾,因以宿病加痼,祗承恩命,雖欲力疾就列,勢所未能,欲待差愈,則衰年宿疾,一向彌留,不得已更將私懇,冒煩天聽,罪合萬死。臣素患偏虛,數年以來,爲患益重,麻痺無常,卽今眩暈方劇,加以腰脊强急,重不可擧,委頓沈呻,已積多日,危困如此。伏乞聖慈,矜臣特賜休罷,令臣得生死於恩澤之中,於臣分願足矣。臣無任悶迫危懇之至,謹昧死以聞。答曰,遞差。以上燼餘
上在昌德宮。停常參·經筵。
自昧爽至辰時,有霧氣。巳時,太白見於未地。夜五更,月食。
李慶億,以吏曹言啓曰,臺諫有闕,政事何以爲之?敢稟。傳曰,缺一字日爲之。
權大運,以都摠府言啓曰,今日入直軍士缺一字爲中日習射,而日食齋戒相値,不得爲之之意,敢啓。傳曰,知道。
傳于權大運曰,今下弓矢,缺一字乙溫缺一字金士龍〈處〉給送。
缺數三字以備邊司言啓曰,東萊府使李萬雄,稟報于本司,大槪,今此倭人。缺四五字
欲使譯官,以其私言,言於差倭曰,缺四五字所獻出於詐謀,將爲要利之計,府使嘉爾向我之缺數字旋許捧云云。或以知爾詐謀爲府使之意,以嘉其缺數字誠爲朝廷之意,何者爲可作,速指揮云云。臣等之意,初旣有獻,終難不受,而譯輩與彼相傳之際,自以渠缺一字攻破其要利之詐謀而已,稱以府使之言而傳說,猶不可爲也,況稱以朝廷之言乎?臣等將以此意,論題以送,而事係邊上酬應,敢此仰稟。傳曰,依啓。燼餘
上在昌德宮。停常參·經筵。缺數字
權大運,以備邊司言啓曰,慶尙左·右兵使,一時有闕,而緣兵曹判書宋浚吉病未仕進,不得差出其代,不但藩閫重任,不可久曠,旣遞之人,仍在其處,亦不無弊端。判書雖未參政,他堂上通議于判書差出,前亦有例,使之後政差出,何如?傳曰,允。
以右議政元斗杓身病初度呈辭,傳于趙珩曰,不允批答。仍傳曰,遣知事柳後聖看病。
權大運,以兵曹言啓曰,景福宮假衛將牒缺一字,今月十六〈日〉內三廳旗手金永善雇立軍士缺越宮城入來之際,內官巡審時執捉云。越缺數字其爲情狀痛該,令攸司囚禁,依法治罪,何如?傳曰,允。
李慶億,以吏曹言啓曰,咸鏡監司有闕,依近例,令備邊司議薦,何如?傳曰,允。
以兵曹佐郞鄭晳等罷職傳旨,傳于權大運曰,安縝之補外,足懲其失,勿爲罷職。
權大運,以備邊司言啓曰,本司咸鏡監司鄭知和狀啓回啓粘目中,和字以致字誤書,而臣等俱未致察,不勝惶恐。當該郞廳汰去,色吏從重決杖,而元啓目付標之意,敢啓。傳曰,知道。
權大運,以扈衛廳言啓曰,本廳軍官,每年試射事,曾已啓稟擧行矣。明日慕華館試射之意,敢啓。傳曰,知道。
以備邊司咸鏡監司薦望,傳于權大運曰,使之加薦。
司諫李慶徽,獻納閔維重啓曰,新除授正言李東溟,時在慶尙道善山地,請斯速乘馹上來事,下諭。兵曹郞薦之復設,其意在於公選擧而擇人才也。近日新薦,混淆猥雜,無所甄別,素嘗見鄙於物論,不稱於人望者,悉取而苟充之,其循私汲引,不憚公議,乃至於此,誠極寒心。請兵曹議薦郞官罷職,削去其新薦。慶尙道知禮縣國穀無面之數,多至千餘石,皆是姜元禧·李俊傑爲縣監時所欠縮者,而至今虛錄,人言藉藉。其私用與否,雖不可知,所犯輕重,不可不覈。請前縣監姜元禧·李俊傑,爲先拿問,所欠國穀,令本道嚴明査啓,以爲堪斷之地。答曰,依啓。
李慶億啓曰,右議政不允批答,今已日暮,明朝安寶傳諭之意,敢啓。傳曰,知道。
修撰李翊疏曰,伏以臣,疲孱弊劣,百無善狀,而前後忝叨,俱非可堪,榮寵極盛,涯分已踰,雖粉身糜骨,不足以報聖德之萬一,而祗是賤疾沈痼,陳力無由,必解官謝缺數三字將息,猶可以少延軀命,而獲免重戾。曾前缺數字蓋出此意,雖緣疾病事勢,自不得不爾,而有缺數字辭癏曠亦多。至於身居言責,未能缺一字出論事,退伏私室,妄陳所懷,揆諸體例,實非所宜。物議之來,固其所也,而病伏之中,昏不省事,未能上章自劾,而循例呈單,幸蒙恩遞,撫躬自省,方深怵惕。不料館閣新命,又及於千萬夢寐之外,臣誠驚悚震悸,益無所容。雖使臣狗馬之疾,少可枝梧,亦不宜更齒淸班,而況宿患未蘇,狼狽猶前,豈合遽置於論思重任,辱朝家之名器,而來四方之譏議耶?且今法筵頻開,儒賢迭侍,自非才識通明者,誠難稱此,亦豈新進下劣之流,所可冒居者也。昨承召牌,趨詣闕外,冒死呼籲,見阻政院,分義所在,不敢一向辭避,黽勉肅謝,仍爲入直,而病勢情勢,俱難自强。且臣於頃日疏中,泛論砲保一款,及見以下缺燼餘
備邊司啓曰,咸鏡道梟示罪人嚴大奉之代其四寸韓春一被誅之事,極可驚愕。纔因本道狀啓覆啓,而臣等竊念大奉妻父景守者,潛以春一代現,則旣死之後,從何發端,及於府使之耳,而有此發覺耶?若是春一妻子號告而後,不得已始報於道臣,則尤爲可駭。此一節,令本道更加明査,啓聞後處置,當初代現之時,定平該吏,似無不知之理,必有知情掩蔽之事,亦令詳査,期於摘發啓聞之意,別爲行會,何如?答曰,允。以上備局謄錄
上在昌德宮。停常參·經筵。
藥房提調臣鄭維城,副提調臣趙珩啓曰,數日來,伏未審,聖候調攝,何如?前入氷熱散進服後,眼患有差減之效耶?臣等憂慮未弛,敢來問安。答曰,差愈而尙未如常矣。姑爲停藥以觀之,可也。
權大運,以都摠府言啓曰,本府以闕內宿衛之地,堂上十員,輪番入直,而卽今瓜滿與應遞缺數字五員,只以時存五員入番之際,若有疾病,似必無推移之勢。適値兵曹判書以病久未參政,尙不出代。今日政,嶺南兵使差出時,本府堂上五員,竝令一體差出,何如?傳曰,允。
有政。
吏批。判書宋時烈進,參判李一相進,參議趙復陽病,行都承旨趙珩進。兵批。判書宋浚吉呈辭受由,參判洪重普進,參議吳挺垣進,參知李正英受由在外,右副承旨權大運進。
金益廉爲掌令,李齊衡爲定平府使,林巑爲咸興判官,安後說爲兵曹正郞,申翊全爲同知義禁,李垕爲輔德,趙啓遠爲咸鏡監司,李之馨爲典籍,尹弘敏爲濟源察訪,承文正字李夏。卒左議政具仁垕諡號忠武,贈吏曹判書金德諴諡號忠貞。南原品官吳洁,今超嘉善,納租加資事。
兵批,以申翊全·洪琢·淸平君佺·海川君暎爲副摠管,鄭榏爲慶尙左兵使,元䎘爲右兵使,許穆爲副護軍,金益厚爲副司直。
權大運,以備邊司言啓曰,前北兵使金是聲拿命之下,今已累朔,猶在任所,揆以事理,不當如此,而任義伯除授其代,幾至五十日之後,以病遞改。權堣受任,亦過數旬,時未辭朝,絶塞人馬來京久留之弊,固不可言。今又本道監司罷職,監·兵使一時曠任,北路之事,誠爲可念。新兵使權堣,令該曹速爲催促發送,何如?傳曰,允。
備忘記,傳于元萬石曰,今下紙筆墨,幼學洪碩普,進士兪夏益·柳以升等,各朔紙三卷,黃毛筆十五枝,墨七笏。幼學趙泰期·權斗章·吳始復·李文徵·愼徽典等,各朔紙二卷,黃毛筆十枝,墨五笏賜給。
傳于元萬石曰,篆文披抄中善書人,明日招致,以養心閤敬義齋對越上帝,當惜分陰,書入。
右議政元斗杓,身病初度呈辭,不允批答。王若曰,事無復可爲者,方予偕來之勤,心有所缺三字,何卿引疾之遽,如失左右,用敷心肝,惟卿缺四五字戚與國,扶綱常於萬古,功存鼎鍾,際風雲於缺數字深魚水,寵任無替於終始,歷試已驗於後先,缺數字郡鎭雄藩,威望早著,掌邦政司國計,區畫咸宜缺一字先朝揀才之辰,已膺器重。逮寡昧圖任之日,彌見老缺一字玆深倚毗之誠,擢置具瞻之地。當艱難板蕩之際,賴以爲安。惟軍國事務之緊,與之共理。偉量可見於容物,弘猷已著於經邦。安危在大臣,自有匪躬之道。進退關時運,奚投乞骸之章?歲歉民飢,賙賑之策方急。天災物怪,憂虞之端孔多。此誠何等時耶?其有不可言者,雖群工協心而陳力,猶懼顚隮,矧宰輔請急而丐閑。疇克匡救,謂小子之不肖。縱難有爲,念先王之殊私。其忍若浼,股肱有疾。雖因夙夜之殫勞,體力素强。詎無神明之攸相,未見可去之義。宜回勇退之心,誰與圖安,自念爲君無樂,毋思釋負,豈曰在家不知,正如涉水無涯,其將置國何處?於戱。范仲淹退亦憂國,所以爲忠,文彦博杖以造朝,何嘗言病?須體至意,亟斷來章,所辭宜不允,故玆敎示,想宜知悉。知製敎趙胤錫製進
戶曹參判兼經筵趙壽益疏曰,伏以臣,家故悶迫,猥陳情勢,孝理之下,冀或矜察,而聖鑑不諒,未蒙恩許,臣狼狽惶悚,罔知攸處。又於夢寐之外,荐被誤恩,授以經筵之任,臣聞命以還,驚隕失措,竊未知何爲而致此也。臣本以蒙淺,倖竊科第,至於經學,尤所昧昧。加以衰病昏憒,環顧蔑如,經幄重地,是何等職任,而乃以如臣不似者,承乏苟充,有若尋常除職哉?非惟自量已審,任重難堪,其在朝家遴選政體有損,不可一日冒居也,決矣。且缺一字前後陳乞,極知煩猥,罪無所逃,而抱此情缺數字籲於天地父母之前,則於何仰訴?此臣缺數字累日,更冒萬死,畢陳微悃而不能已者也。君親雖無二致,忠孝亦有緩急,故古人有事君日長日短之語。況如臣母老病垂死,奄奄朝夕者乎?臣之筮仕,于今二十七年矣。塵露之微,無以上補公家,且以老母之故,不得專意供職,在外居多,心竊憫然。缺一字曩日則老母年深,不至如今日,病之沈痼,亦不至如今日,故黽勉朝列,往來省覲,卽今情勢,其爲悶迫,比前尤萬萬矣。人生七十,古來亦稀,九十之人,餘日幾何?如過此日,更無致養之路,而老母本以宿疾之人,衰敗澌頓之狀,比來益甚,種種危症,逐日添加,食飮俱廢,起居須人,委身床席,僅延絲喘。人子情理,跬步之間,尙不得暫離,今若迫於朝命,決意遠出,則非但老母益傷病懷,一離親側,晨昏便隔,不知朝夕之頃,有何消息,患故如此,方寸已亂,其何以安心於榮宦,而策駑供職乎?若於此際,藥餌看救,人事或失,則窮天之慼,悔不可追。臣思之至此,不覺心膽俱墮,臣之帶職淹外,爲日已久,而母病彌留,尙在危境,一日二日,頓無回蘇之望,晝夜憂悶,不知所出。臣所忝本職,素稱劇地,至於經筵重任,尤不可久曠。伏乞聖慈,推孝理之仁,寬猥瀆之罪,特垂哀憐,亟命鐫改,其他兼帶槐院·宗簿提調,亦一倂遞免,以便公私,使臣不離病傍,專意救護,俾延老母朝夕之命。臣無任兢惶懇迫涕泣祈祝之至,謹昧死以聞。答曰,省疏具悉卿懇。卿辭至此,本職今姑勉副焉。
弼善姜鎬疏曰,伏以臣,素患胸痛,或重或歇,不敢言病,黽勉供仕矣。自數日前,添得寒疾,症勢危重,僵臥直廬,不善調治,輾轉彌留,元氣萎薾。至於咽喉窒塞,日夜疼痛,呼吸短促,聲音缺數字病根旣深,差復無期。臣之情勢,固不足道,而缺數字成聲,勢難進講,臣之狼狽,尤亦極矣。伏乞聖明,察臣危懇,亟遞臣職,以安微分,千萬幸甚,不勝惶恐激切之至,謹昧死以聞。踏啓字。
元萬石,以禮曹言啓曰,工曹啓辭,今番島主缺數字回禮鞍具中,不用大浪皮龍鱗障泥,而白魚皮鞍子,錄色障泥改造事,禮曹旣已啓稟蒙允,當爲依此造作矣。此外如繁纓龍鱗點甫老,則前日關伯處所送鞍具,旣用此物,島主處所送,則不可無差等。繁纓則不必用之,點甫老,亦不當畫以龍鱗,以雲馬起畫似當,而至於斜皮·周皮·銀入絲粧飾龍頭鐙子·象毛乺同等物,雖與關伯處所送者一樣,似非大段僭踰之物,而外國所送,當務鮮華,仍爲造送無所妨,而本曹不敢擅便,令禮曹更爲啓稟定奪,何如?傳曰,允事,傳敎矣。今此謝物中鞍具子,與關伯處所送之物有異,故鞍子容入之物,雖差等造送,而外夷所給之物,不可不鮮明造送,依該曹啓辭,施行似當。以此分付何如?傳曰,允。以上燼餘
上在昌德宮。停常參·經筵。
巳時,太白見於未地。
下直。交河縣監安廷煜。
金壽恒,以都摠府言啓曰,今日入直軍士,中日習射,請出標信。傳曰,知道。
趙珩,以吏曹言啓曰,新除授錦山郡守蘇東道戶奴,呈狀于本曹曰,上典自前所患濕脹之症,自缺一字州出來之後,數年調治,差復無期。脹氣上衝,呼吸或窒,腹部以下,浮氣又發,脚力艱澁,不能行步,赴任無路云。蘇東道改差,何如?傳曰,允。
金壽恒,以扈衛廳言啓曰,今日缺二字臣之源,同會于慕華館,扈衛四廳軍官都合缺四字七巡之後,雨下霑濕,矢羽破落,不得畢射,玆以缺三字第,各於別單書啓,而常時十巡試射,則例以二十五中,謂之入格。蓋元矢五十之內,折半而言也。今番七巡,元矢三十五箇,則亦當就此數折半施行矣。別單錄啓之人,多有貫中者,而曾有勿計貫矢之數,故只以矢數抄啓之意,敢啓。傳曰,知道。
以備忘記,傳于金壽恒曰,居首領議政鄭太和,軍官閑良李文矩,直赴殿試,之次延陽府院君李時白,軍官閑良丁孝生,邊將除授,左議政沈之源,軍官出身金麗興·原平府院君元斗杓,軍官南益昌等,各兒馬一匹賜給。
蔡忠元,以常平廳言啓曰,統營穀物所載之船,已到京江,二萬石發賣之際,必有紛沓見偸之患。依前例,令左右捕盜廳,各送二牌,使之禁戢雜人,何如?傳曰,允。
司諫李慶徽,獻納閔維重啓曰,宮家免稅之田,自有國家定制,而法綱陵夷,漸至踰濫,近日諸宮家外方設庄,爲弊已極,廣點沃土,包羅山澤者,在處皆然,此非盛世之所宜有,豈待識者而寒心哉?況不問結數之多少,一切免稅,罔有限量,無稅之田,將遍國中,使國體日損,公法日壞,而稅入之所以縮,民怨之所以滋,莫不在此。請令該曹,一一査正其免稅之數,依法典折給,而數外之田,收稅應役,與民田一體施行。新除授慶尙道右兵使元䎘,武弁之中,雖稱淸謹,而嗜酒成病,年紀且衰,前任長湍,已有物議,閫帥之職,決不可堪。請慶尙兵使元䎘遞差。答曰,依啓。元䎘事,不允。
李慶億啓曰,去夜捕盜廳推案,來呈本院,而多有落書處,故使之改書以來,則從事官南宗標呈納之後,徑歸其家。送人推尋,然後緩緩來到,今朝推案啓下後,又不待候,以致累度催促,其怠慢之狀,殊極可駭。捕盜從事官南宗標,請推考。傳曰,允。
趙珩,以吏曹言啓曰,守令有闕,政事何以爲之?敢稟。以上燼餘
上在昌德宮。停常參·經筵。
下直。咸安郡守金國標。
金壽恒啓曰,司憲府公事中,前慶尙右水使鄭榏推考緘答,旣爲入啓,則末端,當有依例稟旨之語,而只以各道官吏照律以啓,鄭榏罪狀,則不爲擧論,似違常規,□判缺一字雖已下,不可依此施行。此公事還給,使之改入,何如?傳曰,允。
趙珩啓曰,司書李程缺上疏到院,而見其措語,則家內奴僕患染,出送城外,不敢出入胄筵云。此疏不得入啓,何以爲之?敢稟。傳曰,遞差。
權大運,以缺數字言啓曰,副摠管洪瑑,以武臣講書事,除標信賓廳進去之意,敢啓。傳曰,知道。
李慶億,以常平廳言啓曰,自前賑濟飢民之際,多有冒錄虛實之弊。故今番,則尤甚飢饉者,令五部官員,親自訪問,開錄牒報事,再三申飭,而今日爲始,設粥分賑,故臣時昉,臣命夏,來會本廳,各部飢民,以其成冊之數,逐名點閱,則亦不無混雜冒錄者。其中面無菜色,而稍有根着者,則姑爲退送,而時方受食者,老殘弱竝四十四名。大槪近來朝綱解弛,凡上司分付之事,各司不爲盡心擧行,殊極寒心。以今日賑濟一事言之,西部·北部成冊中,頗有冒錄者,西部當該官員,難免不察之失,竝姑先從重推考,何如?傳曰,允。
大司憲李應蓍,掌令鄭榏,持平姜裕後啓曰,臣等伏見政院啓辭,則以爲前慶尙右水使鄭榏推考緘答照入公事,不爲依例稟旨,至請還給,使之改入,臣等不勝瞿然之至。本府之官,連有事故,昨日照入公事,多至五十度,臣等非不詳審,而倥偬之中,未能覺察。臣等昏謬不察之失,著矣,何可晏然仍冒?請命遞斥臣等之職。答曰,勿辭。
金壽恒啓曰,大司憲李應蓍,掌令鄭榏,持平姜裕後,再啓煩瀆,退待物論矣。傳曰,知道。
司諫李慶徽,獻納閔維重啓曰,新除授慶尙右兵使元䎘,病酒年衰,人所共知,畿邑防禦之任,物議猶謂其難堪,況今閫帥之職乎?臣等非以其人,爲無可取也。缺數字其病勢已甚,而委以重寄,實非緩急之道也。請慶尙右兵使元䎘遞差。大司憲李應蓍,掌令鄭榏,持平姜裕後,以臣等伏見政院啓辭,則以爲前慶尙右水使鄭榏推考緘答公事,不爲依例稟旨,至請還給,使之改入,臣等不勝瞿然之至。本府之官,連有事故,昨日照入公事,多至五十度,臣等非不詳審,而倥偬之中,未能覺察,臣等昏謬不察之失,著矣。引嫌而退,倥偬不察,事勢或然,而泛然照入,難免其失。大司憲李應蓍,掌令鄭榏,持平姜裕後,竝命遞差。答曰,依啓。
金壽恒啓曰,不允批答,必於當日內製進,體例當然,而近來漸至稽緩,事極未安。昨日右議政再度呈辭不允批答,分排於右通禮李元圭,日暮之後,始爲製呈,而觀其所製文字,甚多未妥,故還爲出給,使之趁速改呈矣。屢度往復,不爲改呈,今方連續催督,而至於經夜,尙未入啓。其怠慢之習,殊極可駭。請李元圭推考。傳曰,先罷後推。
判決事李淀上疏曰,伏以臣,筮仕由蔭,初無可觀,供世才能,又無可取,隨行逐隊,最居人下,而自先朝至于我殿下,前後三十七年,濫蒙鴻私,長佩郡印,涯分已極,報效無路。不意玆者,新命遽出於夢寐之外,臣誠惶感,無地措躬。臣本空疎,尋常職事,亦難堪任,詞訟重地,何敢虛受?仍竊伏念,近年以來,國家多事,人心不古,本院事務,比前叢脞,不可人人冒居是職。聖明旣已洞燭,簡授淸班,俾守其任,朝廷任人,實非偶然,而如臣駑劣,一朝濫膺,則自知不似,人謂斯何,缺一字秋部·隸院,俱是詞訟之地,而臣弟浣方爲缺一字長,今臣又忝此任,則一時詞訟,皆歸一家,缺三字間,事多掣肘,聽理之際,人必藉口,缺數三字爲未安,揆諸政體,恐涉未妥,反覆思量,不敢承當。且臣老病俱深,精神已衰,雖欲陳力,其勢末由。伏願天地父母,俯察形勢之難便,亟遞新授之職名,以便公私,不勝幸甚。答曰,省疏具悉爾懇。爾每於郡邑,治居第一,予嘗嘉之。況此隸院之任,何有焉?爾其勿辭,從速察職。以上燼餘
上在昌德宮。停常參·經筵。
下直。淮陽府使李崇彦。
巳時,太白見於未地。
藥房提調臣鄭維城,副提調臣趙珩啓曰,伏未審數日來,聖候調攝何如?眼患鼻塞之候,今已快復如常耶?臣等憂慮未弛,敢來問安。且玉候經年未寧之餘,榮衛虛弱,連有感冒之患,諸醫皆以爲氣血峻補之劑,不可不連進云。故八珍湯累貼進服之意,曾已稟定矣。今則眼患諸症,已至差缺數字進氷熱散,則前定八珍湯,似當依前加入劑入,敢稟。答曰,有備忘用補劑,一日爲急,而近者,又患感冒,熱候未盡,更觀數日,欲用矣。
藥房再啓曰,伏承聖批,近者又患感冒,熱候尙爾未盡之敎,臣等不勝憂慮。詳知症候輕重,然後和解之劑,及時議定,敢此仰稟。答曰,旣已和解,而餘熱未盡也。以此議藥,可也。
藥房三啓曰,伏承聖批,卽與趙徵奎·成後龍·梁濟臣及諸御醫等商議,則感冒和解後,治其餘熱之劑,石膏湯加知母一錢,數三貼進服宜當云。此藥三貼,劑入之意,敢啓。答曰,知道。
中殿問安。答曰,知道。世子宮問安。答曰,知道。
持平吳始壽啓曰,臣於前月晦間,重感寒疾,朔書未及書呈,家僮至被囚禁,而病勢彌留,尙在危苦之域。未卽出避,今始扶曳自列,臣之所失,至此尤大,不可仍冒。請命遞斥臣職。答曰,勿辭。
金壽恒啓曰,持平吳始壽,再啓煩瀆,退待物論矣。傳曰,知道。
司諫李慶徽·獻納閔維重啓曰,持平吳始壽,以臣於前月晦間,重感寒疾。以下缺一丈
傳于李慶億曰,政事,明日爲之。以上燼餘
政院啓曰,以莞島設庄事,有當初不能禁抑之水使罷推之命,本院以待本道査啓,知其姓名爲誰,然後捧傳旨之意稟定,而其後因備局啓辭,又有水使·僉使拿問之命。本院又以待査啓捧傳旨事,仰稟蒙允矣。卽見全南監司査覈啓本,則閔安道所買畓主,貴生等開墾時,水使則南斗柄,僉使則李循性。溫嬪房設庄時,水使則李應彪,僉使則申晟。曺敬彬·洪尙敬·金哲鼎等。作畓時,水使則鄭檝·安鏡,僉使則蔡蓍漢,趙相周,裴汝敏。作畓水使則安鏡·尹天賚,僉使則趙相周云,而李循性·李應彪·申晟·蔡蓍漢,則其身已死,尹天賚·趙相周,則曾因臺啓,已爲拿問。其餘南斗柄·鄭檝·安鏡拿問傳旨,則爲先捧入,而當初罷推,出於特命,罷推傳旨,則何以爲之?敢稟。傳曰,土兵等田畓,必不至此,而因此數人田畓之故,前前水使,竝爲拿問,似未妥當,今姑置之,似當。以上備局謄錄
上在昌德宮。停常參·經筵。
巳時,太白見於未地。午時,日暈。
權大運,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
又以兵曹言啓曰,本曹事務煩劇,雖常時不能備員,則多有苟簡之患,而前頭有將官試射,上番軍士點考之擧,而只有正郞·佐郞各一人,無以周旋。本曹議薦人中,或有與吏曹相避者,或有禁推者,不得擬望。當此多事之時,不可無變通之道。今日政,相避時推,竝擬差出,何如?傳曰,允。
又以守禦廳言啓曰,缺二字正金始振,本廳從事官已爲啓下,而方在罷散中,依例付軍職,冠帶常仕,何如?傳曰,允。
金壽恒啓曰,以備邊司啓本粘目,傳曰,加里浦前前僉使及水使等,勿爲拿推事,傳敎矣,無乃有不均之歎乎?承旨議啓事,傳敎矣。前前水使等,特命分揀,聖意雖出於慮其過重,而旣已摘發之後,則不能禁抑之罪,在所難免,隨現科斷,恐不可已。但念元居土兵之耕墾資生,與士夫設庄,固有間矣。必不止此,誠如聖敎,至於鄭檝·安鏡,則冒耕之人,俱非土兵,而不能禁斷。比諸尹天賚之同往助成,雖有輕重之別,似不可全然置之,敢啓。傳曰,回啓之言,甚是。鄭檝·安鏡,拿推。
吏批。判書宋時烈進,參判李一相進,參議趙復陽進,都承旨趙珩進。
吏批啓曰,大司憲今當差出,未赴任監司竝擬,何如?傳曰,允。
以洪命夏爲兵曹判書,李應蓍爲戶曹參判,姜鎬爲掌令,愼天翊爲禮曹參判,李翊爲持平,金應□爲長湍府使,趙壽益爲大司憲,權勛爲驪州牧使,宋浚吉爲贊善,元振澤爲學正,洪宇遠爲兵曹正郞,邊麟吉爲錦山郡守,尹絳爲禮曹判書,柳赫然爲兵曹參判,朴相漢爲司評,洪命夏爲訓鍊都監提調兼爲御營提調,元䎘爲原川君,洪重普爲益興君。
兵批啓曰,判書洪命夏未肅拜,參判洪重普相避,參議吳挺垣進,參知李正英受由在外,右副承旨權大運進。
兵批啓曰,新判書洪命夏命招,同參政事,何如?傳曰,允。
權大運啓曰,兵曹判書洪命夏命招,則以病不來矣。傳曰,知道。
以閔應亨·南老星·朴玄成·蘇東道·鄭韺·李益達·金始振爲副護軍,鄭榏·姜裕後爲司直,李程爲副司果,鄭后亮爲副司正。
大司諫李弘淵啓曰,臣本昏庸,最居人下,而分外寵命,祗增惶感,悶蹙之中,身疾又作,屢呈辭單,終致隔閡。虛帶職名,已浹一旬,逋慢之罪,自知難逭。昨於病伏中,伏聞物議,則莞島設庄事,地方諸官以至査覈之人,皆有拿命,而犯罪人等,自該曹,只請推考,殊甚歇後云。臣不勝瞿然缺一字當臣待罪秋部之日,適値長官遞易,而莞島缺數字,替到本曹,已六七日矣。稽滯是懼,率爾回啓,而此非缺數字類,則循例發緘之請,實出於昏不省察之致,見非於物議固也。臣何敢一刻晏然乎?請命遞斥臣職。答曰,勿辭。
金壽恒啓曰,大司諫李弘淵,再啓煩瀆,退待物論矣。傳曰,知道。
司諫李慶徽,獻納閔維重啓曰,大司諫李弘淵,以昨於病伏中,復聞物議,以莞島設庄事,地方諸官以至査覈之人,皆有拿命,而本犯罪人等,自該曹,只請推考,殊甚歇後云。臣不勝瞿然之至,當臣待罪秋部之日,適値長官遞易,而莞島公事,替到本曹,已六七日矣。稽滯是懼,率爾回啓,而此非等閑犯禁之類,則循例官緘之請,實出於昏不省察之致,見非於物議,固其所也,臣何敢一刻晏然乎?引嫌而退,議罪之際,輕重失當,而物議之來,勢難在職。請大司諫李弘淵遞差。傳曰,依啓。
掌令金益廉啓曰,臣伏見答大臣之批,不勝驚悚震惕之至。噫。今日三公姻婭之嫌,臣雖愚昧,豈不知事勢之適然,而第以具瞻之位,四方所仰,當此淸明之世,未免有一毫嫌累之譏,則殿下爰立,雖不出於姻婭之私,豈可家誘於一時,亦豈可使後世,盡知今日事勢乎?臣適有愚妄之見,雖及於吐露無遺之際,此豈出於指目譏斥,欲廢大臣之意,而殿下何遽以今日之事,不亦難乎?指目黃閣,譏斥殊過等敎,顯示不平之色耶?臣竊慨然。臣徒抱愛君之忱,且自期於事上無隱之道,言不顧後,辭不達意,上使聖明,不諒本情,而至有未安之敎,下使大臣,不安其位,繼有陳箚之擧,臣之罪戾,固亦大矣。何敢晏然仍冒?請命遞斥臣職。答曰,勿辭。
李慶億啓曰,掌令金益廉,再啓煩瀆,退待物論矣。傳曰,知道。
持平吳始壽啓曰,掌令金益廉,以三公姻婭之嫌,豈不知事勢之適然,而第以具瞻之位,四方所仰,當此淸明之世,未免有一毫嫌累之譏,則殿下爰立,雖〈不〉出於姻婭之私,豈可家誘於一時,亦豈可使後世,盡知今日之事勢乎?臣適有愚妄之見,雖及〈於〉吐露無遺之際,此豈出於指目譏斥,欲廢大臣之意,而殿下何遽以今日之事,不亦難乎?指目黃閣,譏斥殊過等敎,顯示不平色耶?臣竊慨然。臣徒抱愛君之忱,且自期於事上無隱之道,言不顧後,辭不達意,上使聖明,不諒本情,而至有未安之敎,下使大臣,不安其位,繼有陳箚之擧,何敢晏然仍冒?引嫌而退,身居言責,有懷必達,實出無隱之義,有何可避之嫌?掌令金益廉,請命出仕。新除授大司憲趙壽益,時在京畿驪州地,請斯速乘馹上來事,下諭。答曰,依啓。
李慶億啓曰,掌令金益廉,出仕事命下,而今已日暮,明將命招之意,敢啓。傳曰,知道。
延陽府院君李時白箚曰,伏以臣,自夜半,前患寒縮之症,猝然復發,冷汗如瀉,頭痛眩暈,不能運動,欲起還仆,今日莫重宗廟修理之時,不得進參,極爲惶恐。伏乞聖明,亟遞臣都提調之任,仍治臣罪,不勝幸甚。取進止。答曰,省箚具悉卿懇。卿其安心勿辭,亦勿待罪。
領議政鄭太和箚曰,伏以臣復忝相職,出於意外,誤恩攸加,物議爲訝,反躬思惟,決難承當,屢煩呼籲,實出肝膈,而誠未格天,辭不獲命,狼狽悶蹙,逋慢是懼,黽勉肅謝,更入朝堂,甘受嗤點,自分顚沛。伏聞臺臣應旨之疏,言甚直切,指論聖明不顧姻婭之失,臣誠愧服,不知置身之所。臣以無似,濫蒙洪私,至躋大臣之列,終致仰累聖德,玷汙淸時,臣罪豈至於辱名器妨賢路哉?惟願聖明,深軫微臣之當退,俯察公議之至嚴,亟許遞改臣職,以昭聖化之無私,以慰衆論之不厭,千萬幸甚。且臣昨聞被斥,擬上乞免之章,日暮未果之間,吏曹判書宋時烈,來問兵曹判書薦望,臣固不敢可否,而辭本未呈,政事已迫,亦不敢不爲可否,以曾前擬望三人書送。宋時烈旋卽回來,以臣弟致和之名,添書以示曰,出於左相云云。臣旣與聞,則寧有是理?揆以公私,決不可竝擬,使之刪去,而僚相竟不聽施,政目傳播,人謂如何?緣臣言不見信,未免爲壞了相避之法,尤不勝惶赧之至,伏地待罪。取進止。答曰,省箚具悉卿懇。國家婚姻,不可取之於下戶寒門,大臣又不可廢也。今日之事,不亦難乎?謂之適然,則猶之可也,而指目黃閣而誤斥,則殊甚過矣。雖然,爲國之道,不可曲避少嫌,惟當各自勉勵而已。何必固辭乃爾?卿其安心勿辭,亦勿待罪。
元萬石啓曰,領議政箚子批答,政府無郞廳,遣史官傳諭之意,敢啓。答曰,知道。
左議政沈之源箚曰,伏以臣,以愚陋,復叨相職,涓埃蔑效,罪戾徒積,加以年齡旣暮,百疾交攻,冒死乞缺數字不獲已而誠意淺薄,未蒙恩許,狼狽而出,憂缺三四字掌令金益廉應旨之疏,指論不顧姻啞之失,辭嚴缺三字覺頭頸之發赤也。臣旣不能劃一策進一言,以佐聖治。又不能缺一字身而退,終累聖德,臣罪至此,將安所逃?書曰,惟治亂,在庶官,官不及私昵,庶官,尙不可以私,況此三公之職乎?臣若貪榮戀寵,而不知退,則臣爲喪恥之人,殿下若不斥退微臣,則殿下及私之累,到此而益大矣,可不懼哉?伏乞聖慈,俯察微悃,亟遞臣職,以謝人言,以安愚分,不勝幸甚。無任懇迫祈祝之至。取進止。答曰,省疏具悉卿懇。已諭于領相箚批矣,卿其安心勿辭。
李慶億啓曰,政府無郞廳,左議政箚子批答,遣史官傳諭之意,敢啓。傳曰,知道。
又以吏曹言啓曰,臺諫有闕,政事,取稟。以上燼餘
上在昌德宮。停常參·經筵。
自辰時至申時,日暈。
藥房副提調臣趙珩啓曰,伏未審數日來,聖候調攝,何如?感冒後餘熱,尙未盡祛耶?臣不勝憂慮之至,敢來問安。前者劑入竹葉石膏湯三貼,當盡於今日矣。詳知卽今症候加減然後,當更議他藥,敢此仰稟。答曰,卽今諸症,雖未盡祛,頗似差愈,前定八珍湯,欲爲進服矣。
中殿,藥房問安。答曰,知道。
藥房再啓曰,伏承前定八珍湯,欲爲進服之敎,卽與柳後聖·趙徵奎·李嗜善·成後龍及諸御醫等商議,則皆以爲八珍湯前加入中,去黃栢·知母·貝母·瓜蔞仁·蘇葉·天花粉,改以防風·白芷·蔓荊子·赤伏神各七分,連爲進服宜當云。此藥三貼,爲先劑入之意,敢啓。答曰,知道。
右議政元斗杓,四度呈辭。答曰,安心調理。
權大運,以漢城府言啓曰,曾因禮曹啓下辭關節該淸白吏及戰亡人子孫抄啓別單草記。傳曰,今此別單所付之人,似爲太略,且不無不均之歎,更爲察處事,命下矣。申明五部,太祖朝以下,前後淸白吏,及壬辰以後戰亡表表之人奉祀子孫,無過一人。捧單抄啓後,移送戶曹,俾無落漏不均之歎事,該關來到之後,卽令五部,多般披問,則當初禮曹關後,錄淸白吏七十九人內,五部所呈單子只三十九人,禮曹關外,自五部,隨所聞加抄出者九人,壬辰以後戰亡人子孫抄出者四十六人,故竝別單書啓之意,敢啓。傳曰,知道。
權大運啓曰,備邊司郞廳來言,今日賓廳坐起日次,而領·左相,身有病患,不得爲之云,敢啓。傳曰,知道。
李慶億啓曰,右議政四度呈辭批答,政府無郞廳,遣史官傳諭之意,敢啓。傳曰,知道。
兵曹判書洪命夏上疏曰,伏以臣,譾劣迂疎,最在人下,而誤蒙隆渥,反居人上,無一裨補,恒自愧懼,惟思殞結,以效寸赤,不圖新命,遽出夢寐之外,臣誠惶悚震惕,不知所以自處也。竊惟司馬之長,專掌戎政,在昔祖宗熙平之世,中外無虞,尙難其人,況今日,果何等時也?內有可恃之勢,外有難言之憂,士昧親上之義,缺一字閫之才,虛擁軍簿,弊端百出,如欲缺數字人心,雖使古之全才,獲當此任,變通缺三四字其職,臣未期其有效也。如臣萬萬不似者,缺數字策勵椎鈍,圖報萬一,其勢末由,此則同朝所共知,聖明之所洞燭,而猶且授之者,豈試可而後已者乎?本兵重任,實非可試之地,微臣謬膺,必致僨事之患,試之而事僨,則臣之萬殞,固不足恤,其於國事,何哉?百爾思量,決難承當,伏乞聖慈,察臣危懇,亟收新授之職,擇畀可堪之人,以便公私,千萬幸甚,臣無任戰灼祈懇之至,謹昧死以聞。答曰,省疏具悉卿懇。噫。今日之國事,將若之何?大臣不安,鼎席一空,廟堂寥寥,軍國重事,無處可議,以此觀之,其爲害也,反有甚於姻婭之嫌也。如寡昧者,踽踽獨坐,不知所以爲措也。此何等時,而卿不思爲國盡瘁之義,徒欲乞免耶?予不多誥,須體至意,安心勿辭,速出察職。
議政府左議政沈之源,伏以臣,瀝盡肝血,冀蒙察納,而誠未上格,天聽藐然,臣誠狼狽,不知所出,螻蟻微臣,無一可取,而猥荷洪私,忝叨重任,未有一毫之補,只貽聖德之累,雖無人言,尙不勝其慙懼之至,況此臺臣抗疏,言甚切直者乎?臣埴冥行,旣不能自處,被人嗤點,又復耐殫擧顔,揚揚入相府,則四方聽聞,其謂斯何?臣雖無似,亦有廉恥,決不可仍冒鼎席,玷汚淸時,伏乞聖慈,俯察危悃,亟許遞改臣職,以便公私,不勝幸甚,臣無任懇迫祈祝之至。取進止。答曰,省箚具悉至懇。卿雖連姻王室,非卿之所求而然也。又非予之有意而然也。似無所嫌,而及缺一字日人言之不諒,氣象之不佳,一至於此,可謂寡昧多女之不幸,而又卿之不幸也。夫復何言?國事爲重,勿爲固辭,速出論道,則不但缺幸,實是一國之幸也。
議政府領議政鄭太和,伏以臣,難進而冒進,當退而不退,至于今狼狽益甚,冥然仍居,亦不知去,則豈但爲沒廉恥無忌憚之人哉?仰累聖朝之淸明,以貽後世之譏議,昨見臺臣引嫌之辭,尤不勝心服而體粟也。伏惟聖明,謂臣名存書籍,難於遽捨,而人之未言,臣猶自愧,物議所同,顯斥已加,雖欲苟居,其可得乎?設令臣終免擧名之劾,不遞議政之御,謗隨恩集,嗤點交至,將何顔面,更入相府?臣身顚沛,固不足顧國體傷損,當復如何?況臣福過災生,人非鬼責,殆無不病之日,常在呻痛之中,近又火熱上升,眼視昏澁,鼻內腫塞,呼吸甚艱,情勢俱無供職之望。伏乞天地父母,俯察危懇,亟命鐫改臣職,以謝人言,以保殘喘,千萬幸甚。取進止。答曰,省箚具悉卿懇。噫。國事無可爲之勢,而惟恃諸大臣之老成宿德,庶望其得保祖宗付畀之重,不意玆者,因寡昧之昏庸,連累於諸大臣,廟堂一空,氣象衰颯,其害可勝言哉?昨今以來,有若瞽者之無相,不敢進一步措一辭,將置國家於何等地乎?卿雖以人言爲重,獨不念先王知遇之恩乎?亟斷來章,速出論道,以副朝野之望。
禮曹判書尹絳疏曰,伏以臣,本無似百無可取,加以一病支離,經年蟄伏,前後恩命,皆不得肅謝,尋常悚懼之中,又此新除,出於意外,臣誠惶恐感激,不知所以爲計也。仍念宗伯之任,必須博觀書籍,該通典禮之人,方可承當,如臣空疎,決難冒居。況前日所傷之症,尙無漸差之勢,脚部不仁,行步艱澁,近又頑痰,流滯於骨缺三字處,隱隱作痛,有時而劇,病根深痼,缺數字以此所患,決無供仕之望。伏乞聖慈,察臣危迫之情,亟遞臣職名,以便公私,千萬幸甚。答曰,省疏具悉卿懇。卿其安心勿辭,察職。
副提學尹文擧疏曰,伏以臣,不幸天廢,無以自效於威命之下,冒萬死歷陳其危苦之私,而僭踰猥越,恭俟鈇鉞之誅,不意玆者,伏承道臣傳諭聖旨,不但不以臣罪,反下溫諭之批,開示自暴之路,臣奉讀宸章,感淚橫臆,臣一息未絶,知覺尙存,則臣雖至冥,安敢惜一朝之命,不思其變,而求所以爲人臣子分義之所安乎?第竊伏念,人臣之罪,莫大於欺負,苟有一毫未盡之情,則何以自容於天地之間乎?臣敢更冒萬死,畢訴迷隱之痛,伏望聖慈矜察焉。臣實極陋,本非高蹈,幸竊科第,歷揚華顯,冀效犬馬之勞,少展涓埃之報,是臣之素所積也。雖遭罹險釁,尤悔纏心,廢伏沒齒,乃其怨艾之私願,而銜恩畏威,不敢自遂,亦嘗隨分陳力於庶僚之末矣。此則通朝之所知,而聖明亦已下燭者也,何敢至於今日,虛托疾病,忘負國家,斷棄大倫,自納於誣天罔上之誅哉?只緣臣之病情,有未暴於人,而人亦不深見察者,蓋常人之中風病也。或喎斜或羸黑,不能得數歲之延者,恒症也。臣則不然,雖精神喪奪,肢體錮廢,而飮啖不至全廢,肌肉不至全消,朝暮支撐,至於五年之久,則所存者,特朝菌之末光,斷草之餘景耳,而人見臣之久不死也。遂謂臣病已愈,知臣者,假之以退讓之名,不知臣者,加之以詐諼之誚,毁譽抑揚,節次摧排,畢竟直歸於誣天罔上之域,而不可脫免,此臣所以閔泣中夜,直欲溘然而不可得者也。及今伏蒙天地父母曲加仁愛,諄諄提誨,不翅若家人間語,其指缺數字之道,欲爲曲全之地者至矣。縱使臣自謀亦缺三四字當擔負曳載,北首京輦,踣死道路,有不敢缺數字朝臣之往來於南服者,不但十目所視而已。臣雖在缺一字都市之人,無異矣。況今有司之臣,亦皆臣之親友,而猶且徒見其外,不見其實,至以爲臏脚者,古亦有之,或以爲閑局,則猶可仕也。發政而苟備窠闕,入告而未免依違,至於不知者之疑謗,乃曰托疾之人,雖妻子,不能知,言之深刻,一至於此,則臣雖歸死轂下,亦將何以自解於竊釜之疑乎?且念國家,仁覆庶物,以禮使臣,載鬼輿尸,無益於事,適足爲道路之驚該,觀聽之不祥,其爲傷聖德而累仁化,實自臣始,此臣之所大慼也。方今明良際遇,千載一時,瘖聾跛躄,莫不鼓舞,臣獨何心,自棄聖世,倘非日月之明,獨照於覆盆之底,參之以分義,諒之以情理,曲察螻蟻之微,特施生成之澤,則臣之情迹,終無由自白,而雖滅死萬萬,不足以貰其罪矣。臣顧瞻靡依,孤露窮天,而咫尺丘壠,人道廢絶,瞻仰日月,葵藿自傾,而跡滯窮途,臣節終隳,鮮民之生,不如死之久矣者,臣之謂也。臣情迫理極,罔知所出,敢以猥褻之辭,重瀆宸嚴之聽,臣罪萬死,臣罪萬死。伏願聖慈,終始哀憐,亟賜鐫削,使垂死殘喘,獲安一日之分於大化之中,則千萬幸甚,臣無任瞻天望聖泣血祈懇之至,謹昧死以聞。答曰,省疏具悉爾懇。爾其勿辭,更加調理上來。
掌令姜鎬疏曰,伏以臣,受質虛弱,素多疾病,數年以來,血氣逾衰,常以呻吟,殆無寧缺數字。自今月初,添得寒疾,彌留數旬,咳嗽喘急,寒熱無常,加以咽喉閉塞,聲音不通,食飮專廢,元氣日敗,以此病勢,無望自力,幸蒙恩慈,得遞春坊之任,纔數日矣。不意玆者,新命又下,臣誠惶蹙,罔知攸措,臣之所患,一向沈痼,委頓床席,決無供職之勢。且臣與兼執義睦兼善,有婚姻家相避之嫌,揆以法例,不可仍冒,而只緣賤疾如此,旣不能出謝恩命,又不能援例引避,臣之情勢,萬分悶迫,不得不缺三字天地父母之前。伏乞聖慈,俯察危悃,特遞臣職名,不勝幸甚,臣無任激切祈懇之至,謹昧死以聞。傳曰,下該曹,吏曹粘目,掌令姜鎬,與兼執義睦兼善,有婚家相避,陳疏乞遞是白去乙等,其在法例,在下當避是白乎矣,臺臣進退,該曹不敢擅便上裁,何如?啓。依回啓施行。以上燼餘
上在昌德宮。停常參·經筵。
元萬石啓曰都承旨趙珩,左承旨蔡忠元,同副承旨李慶億,俱以病不來,出納之際,事甚苟簡。且同副承旨,非大缺一字身病,不敢言病,乃廳中古風也。李慶億牌招,使之察任,何如?傳曰,依啓。左承旨亦爲牌招。
傳于權大運曰,北兵使,何至今不爲下直乎?問啓。權大運啓曰傳敎矣。分付兵曹,使之問缺一字權堣,則以爲遭異姓四寸服制,未得下直,過成服,將於明日辭朝云矣,敢啓。傳曰,知道。
缺三字以義禁府言啓曰,南海宇·姜元禧·李後缺一字議處事判下矣。判付事鄭維城,今日之坐,病未進參,不得議處之意,敢啓。傳曰,知道。
金壽恒,以兵曹言啓曰,今日宣傳官等朔試射時,武臣兼宣傳官田大穗·蘇山海,訓鍊都監哨官柳瑄,宣傳官李之虎,皆未滿四中,依前例,汰去之意,敢啓。傳曰,知道。
弘文館校理趙胤錫疏曰,伏以爲臣譾劣,過蒙殊寵,前後忝竊,無非踰分,而今玆所帶之職,益切匪據之懼。臣於禮拜之日,適在春坊之直,召牌之下,罔知攸措,略陳危悃,見阻政院,黽勉出肅。有若承當者然,貪榮冒進,羞辱名器,如負重罪,寢息不寧矣。今聞老母宿病之餘,添得寒疾,咳嗽極盛,飮啖專廢,臣方鎖直廬,未卽出救,無他兄弟,可以爲護,邀醫問藥,不能以時,憂惶煎熬,方寸自亂,不得不呼籲於天地父母之前。伏乞聖明,特諒情勢,亟許遞免,俾得專意救護,不勝幸甚,臣無任悶迫祈懇之至,謹昧死以聞。答曰,省疏具悉。爾其勿辭,卽爲出往救護。
兵曹參判柳赫然疏曰,伏以臣,庸陋之質,賤疾纏身,秋曹重地,久曠職務,恭俟罪譴,惶懼罔措,聖度如天,憐臣有病,特遞劇地,旋拜閑局,感激鴻私,黽勉隨行,曾未數日,新命又下,缺二字惶悚無地自容。仍竊伏念西銓亞長,何等淸班,苟非其人,有難冒居,如臣武夫,一朝濫膺,自知不似,人謂斯何?朝家器使,恐不如是。況臣所患,尙爾彌留,軍門機務,猶恐不察,本兵之任,其敢承當。伏乞聖慈,察臣危懇,亟許遞改,以便公私,千萬幸甚,臣無任殞越祈懇之至,謹昧死以聞。答曰,省疏具悉卿懇。卿才允合此任,卿其安心勿辭,察職。以上燼餘
上在昌德宮。停常參·經筵。
卯時,日暈兩珥,暈上有冠,色赤。
傳于趙珩曰,政事,明日爲之。
前全州營將李拿鞫定罪事,命下矣。李以忠洪水使,方在任所,依近例,交代後拿來事分付乎?敢稟。傳曰,允。
傳于權大運曰,兵曹判書洪命夏,北兵使權堣,引見。
傳于權大運曰,兵曹判書洪命夏,北兵使權堣,下直後留待。
權大運,以備邊司言啓曰,統營租六千石,運致京江,三千石則劃給缺三字使之用於救飢,其餘則今方輕價發賣,缺三四字矣。當初以收捧價本,還送統營事定奪,而臣缺數字念二萬租石,不過爲統營元穀一年耗數,在彼缺一字無不至關重,甘之歸船,不無風波意外之慮。且聞前統制使鄭榏之言,在前亦有自京還送之價,而轉備穀物之際,自有弊端,船人之歸,亦因此淹滯,失其漁採生理云。今番則所捧租價銀布,令常平廳,封不動留置,以爲日後不時之備,船人隨其盡賣,卽許發還宜當,以此分付,何如?傳曰,允。
權大運,以御營廳言啓曰,本廳軍兵下番時試才,以所儲木綿,一中者亦皆論賞,以爲新入生手勸勉之地矣。今則技乂精熟,試才之數漸多,賞格木綿,非徒有難繼給,五部軍兵,旣已一次立番,今此再番之卒,似不可依前施賞,合有變通之擧。且試才之法,優等者有賞,無分者有罰,一中者無賞無罰然後,可以激勵軍情,今後則射砲手二中以上施賞之意,敢啓。傳曰,知道。
權大運,以都摠府言啓曰,今日入直軍士,中日習射,請出標信。
以右議政五度呈辭,傳于趙珩曰,此何等時,而卿之引入,至於浹旬之久耶?國事扤揑,無所可恃,而惟仰成於耆舊諸大臣而已,何邁邁若是之甚乎?卿若不出,予將疇依,艱虞溢目,日夕無寐,遑遑予懷,曷以諭之?此政君臣上下竭智殫誠,匡輔之不暇,寧忍引疾缺三字欲退處乎?此非報先帝而忠陛下之志也。惟卿念玆在玆,亟斷來章,速出論道,以副朝野之望。
上御熙政堂,兵曹判書洪命夏,北兵使權堣,引見。入侍,左副承旨金壽恒,記事官孟胄瑞,史官呂聖齊·鄭重徽。上曰,兵判進前。命夏趨進啓曰,臣百無一能,缺數字鴻私,前後忝竊,無非濫猥,而本兵之任,尤缺三四字辭疏,披瀝肝膽,聖批丁寧,逈出尋常,惶恐缺二字冒昧出肅,而以臣才地,終無可堪之勢,請遞臣職。上曰,卿其安心勿辭。命夏曰,禁軍都試,例於春秋設行,以爲四朔等第付祿之地,而今番則本曹堂上有故,尙未開場,似聞貧殘禁軍輩,當此凶歲,且有閏朔,故典賣而食,猶患不繼,方在飢餓之中。若待都試後給祿,則日字尙遠,勢難支過。且本曹郞官未備,都試開場,遲速未定,殊甚可慮。設有缺數字新入者,亦當有臨時變通之道,今四月等,依前都試分數,先爲付祿,何如?上曰,誠爲矜惻,依爲之。上謂權㻦曰,卿今往北方矣。武弁之窠,差送文臣,其意有在,卿到任後,何以料理耶?堣曰,臣本迂疎,素無識見,軍務一事,何以知之?惟當體聖上超擢之意,撫恤軍卒,以效涓埃,而才智不逮,僨敗可憂。且未到任前,物情未諳,人言是聞,則關防疎虞,軍政廢墜,營中物力,凋弊莫甚。臣到任後,定爲試才激勸之擧,而賞格之物,無路辦出,雖欲某條料理,其勢末由。且其所貴者,綿布也。若自朝家,別樣劃給,則可爲聳動之地,該曹所儲,雖難遷動,備局會付平安兵營之木,量宜取來,以爲施賞之用,何如?上曰,言于廟堂。上曰,其地刷還之擧,有名無實,蓋緣武人輩,拘於形勢,不能奉行也。卿有風力,足以優爲耳。堣曰,臣雖疲軟,朝家旣爲別例差遣,臣何敢因循舊轍,以負委寄之盛意哉?凡有施爲,固當盡心,而惟此刷事,實爲未易,旣無名目懸錄之處,其族屬等,又不直告,將何以括出乎?命夏曰,自備局推刷事,則臣次知看檢,而刷還交付後,卽爲出來者有之。且其處人,多有誣訴之弊,虛實相蒙,有難的知矣。上曰,申明戶籍之數,俾無落漏之弊,仍爲五家作統,一一維持,則缺擧而自定厥居矣。聞平安道設行此法,缺數三字固當一體行之,而北邊最急矣。堣曰,作缺三字而近日蔘禁甚嚴,商賈不通。且無添防軍缺數字居民等,生理斷絶,擧皆渙散,北路一帶,將爲空虛缺數字誠極可憂。在前全家罪人入送本道者,其意蓋爲實邊,而近日,則分送於山城等處,本道則全無定配之事,人民之解小,亦由於此,似當有依前入送之擧矣。上曰,祖宗朝實邊之法,意非偶然,言于廟堂及該曹。堣曰,北路之民,苦於軍役,棄子不育,甚爲驚慘。官家雖有訪問之擧,欲掩其惡,不爲直告,決無禁斷之路矣。命夏曰,軍額部數,南道只五千八百,北道只八千九十,則人丁之不多,據此可知矣。堣曰,棄子之弊,品官爲甚云矣。蓋有兩班之名,而行卒伍之事,橫侵之擧,罔有紀極,而旣不能敎以讀書,充額之弊,在所難免,故父子之天,不暇念也。上曰,品官豈不愈於民,而忍爲此等事耶?堣曰,軍士之役,兩班尤苦矣。命夏曰,此無他,武人輩貪黷貂蔘,無厭之求,皆責於軍卒之致也。上曰,生齒繁盛然後,關防克壯矣。出來者,猶爲刷歸,生息者,其可不養乎?如此弊俗,難以威制,參酌便宜,稟報廟堂,從長變通,可也。堣曰,此非卒然禁斷之事,自今以後,民人生産,使之一一報知官家,題給食物,以示顧恤之意。且爲維持之方,則誠爲好矣,而題給之物,守令無以自辦,以是爲慮矣。上曰,此言,好矣。昔日句踐之生聚也,亦用是法耳。各邑元穀,除出以給,可也。堣曰,歲末,守令報于監司,則可知其年生息,元穀用下之數,以此計減之意,令該曹稟旨定奪,何如?上曰,依爲之。堣曰,北路非但物力殘弊,道里絶遠,往來甚難,而各衙門求請,爲弊不貲矣。命夏曰,自前非不防禁,而頃者耆老所,亦有藥物求請之擧云。此後各衙門求請於北關之事,申明禁斷,何如?上曰,出於擧行條件,可也。堣曰,儒生赴擧之事,非臣所可與知,而係是缺數字敢達矣。六鎭儒生會試赴擧之類,令一路供饋缺數字而鏡城·吉州·明川三邑,則業文者頗多,赴擧上京,路資之難辦,無異於六鎭,亦依六鎭儒生例,施行,何如?上曰,一體施行。堣曰,事甚微細,而死生所關,故惶恐敢達矣。北關,本無曉解醫術之人,而審藥輩,厭其路遠,擧皆規避,醫司每爲苟充以送,雖有將卒之病患,難以救療矣。上曰,絶塞醫藥甚難,頃日南老星之犯法,亦出於此耳。堣曰,審藥,瓜滿當替,今番則令兩醫司,勿拘此例,以貫通醫術之人,各別擇送,何如?上曰,事係兵民命脈,除常規擇送事,分付,可也。命夏曰,本曹事,從當詳察仰達,而近來閫帥擬望之絶乏,臨政每患苟簡,慶尙右兵使今當差出,而都監中軍·禁軍·別將等三人外,他無可擬之人,當此風和之日,水使遷動,亦甚不當。武弁中曾經閫帥,方在罷散者,抄出書啓,以爲收敍調用之地,何如?上曰,依爲之。上曰,營將設立之意,實非偶然,而見全州營將洪汝漢報狀,則曾前受任之人,全不鍊習,行伍之間,生手居多,至於放火之際,憂怖罔措,以無事出聲爲幸云。營將輩,所任何事,而慢不擧職,至於此極乎?當初事目,非不嚴明,當如備局啓辭,査出在任久近,欲爲其所處斷,以示懲勵之道矣。命夏曰,前任營將則權大德·李·李經漢,而大德則以他事已伏辜矣。外方事例,有虛實相蒙之弊,且交承之間,或不無構誣之言,拿問矣。處置,可矣。上曰,重大之事,何可容易處之缺一字予意,亦以爲如此矣。上曰,聞閔維重之言,高山·居山等驛卒輩,自其處出來人處,定其賂物之數,受而許過云。各別嚴禁,則寧有此理?堣曰,北路別無關隘阻搪之處,南路有之矣。上曰,北馬之禁,非不嚴密,而曾未幾何,廢閣不行,此由於有司之臣,慢不致察之致也。俗所謂高麗公事三日者,不爲無據矣。堣曰,北路不無弓馬之材,曾邊有將取才之規矣。此後當爲取才啓聞,而第未知該曹調用否也。上曰,自前或有北關人懸註擬望之時矣。命夏曰,缺數字慮私意之干其間,趁不擧行矣。今番則當爲缺數字擬差耳。堣曰,當於都目前,取才以啓矣。上曰,北路事,不無可虞矣。監兵使一時俱遞,趁未交承,前日李應蓍時,亦以此生事矣。卿赴任後,各別惕念,俾無疎虞之弊,可也。堣曰,臣亦慮及矣。命夏曰,莞島査事,非臣所管,而李休徵本分大不敬之罪,累次受刑,外議皆以爲冤枉矣。且休徵,曾經侍從,亦當寬恕矣。上曰,彼乃文吏耶?命夏曰,曾經兩司矣。上曰,苟有所犯,何論文武?壽恒曰,尹大賚·趙相周,禁府一體請刑,而臣意,則不無輕重矣。天賚則節節鈍辭,與閔安道一時入去之事,則不能發明,雖被重究,固其宜也。相周則築堰時不能禁抑云,而水使親爲入去,則僉使勢不得號令也,明矣。上曰,天賚之罪,浮於相周,予已洞燭矣。相周則托於報稟兩營,以爲塞責之地,其情可惡,故亦爲刑推,而終當不無間隔矣。且流三千里之罪,功減一等,則只爲徒三年之律,是未可知也。錄勳時,非但書瀉及匠人,皆得參錄,雖在遠外之人,亦有攀緣之路,不無冒錄之弊矣。以如此混施無章之典,非但宥止其身,減等之律,及於遠孫,而流三千里之律,減爲徒三年,法文之意,未可知也。頃見該曹啓目,安道初流三千里照律,減等爲徒三年,故所以言之也。相周事,則承旨之言如此,予當酌處矣。上曰,北兵使瓜滿,幾何耶?堣曰,二十四朔云矣。上命賜弓箭·藥物。遂罷出。以上燼餘
上在昌德宮。停常參·經筵。
下直,缺山府使朴純義。
有政。
吏批,判書宋時烈病,參判李一相病,參議趙復陽進,行都承旨趙珩進。
吏批啓曰,判書宋時烈,參判李一相,俱以病不來,小臣獨政未安,何以爲之?敢稟。傳曰,只出緊任。
吏批啓曰,春坊闕員,今當竝爲差出,而擬望之人乏少,相避人員竝擬,何如?傳曰,允。
以曺漢英爲大司諫,呂閔齊爲掌令,姜裕後爲缺,洪命夏爲軍器寺提調,金萬基爲兵曹佐郞,缺爲掌令,宋浚吉爲兼贊善,李俊耉爲弼善,缺爲輔德,睦來善爲兼文學。
兵批,判書洪命夏缺,參判柳赫然御營點考坐起進,參議吳廷垣進,參知李正英進,左副承旨金壽恒進。
兵批啓曰,忠洪兵使今當差出,而疑望之人乏少,守令中可合人竝擬,何如?傳曰,允。
以宋浚吉爲知中樞,沈光洙爲僉知中樞,柳淰·宋時烈爲副摠管,郭希泰爲同知中樞,申洬爲曹司衛將,李弘淵缺爲五衛將,李碩寬爲侍直,宋奎禎爲洗馬,尹趾美爲文兼,申謹·許恪·任湜·崔應新爲武兼,白大璡爲訓鍊正,高赫爲舒川萬戶,李弘淵·金益廉·姜鎬爲副護軍,柳慶昌爲副司直,閔泰亨爲慶德宮假衛將,朴之墉爲忠洪水使,閔堜爲都摠都事,李后光爲訓鍊副正,李端相爲副司直,尹趾美爲副司果,金逷·李壽昌·申檀·成釴爲副護軍。
藥房提調臣鄭維城,副提調臣趙珩啓曰,伏未審數日來,聖候調攝,何如?前日劑入八珍湯進御後,其有顯效耶?眼患時未快復耶?洗藥已盡,則更爲劑入乎?臣等不勝憂慮,敢來問安,竝此仰稟。答曰,湯藥連爲進服,不無其效矣。洗藥亦爲劑入,且日氣已煖,痿緩處針灸,亦可商議爲之。
中殿問安。答曰,知道。
藥房再啓曰,伏承聖批。有日氣已暖,痿緩處鍼灸,亦可商議爲之之敎,臣等卽與柳後聖·申可貴·金尙誠·趙德奎·李嗜善·成後龍及諸御醫鍼醫等,反覆商議,則皆以爲左邊足部痿緩之症,久未快復,泛論則似當有鍼灸之擧,而凡施鍼,例先不病邊。卽今先施針灸之處,乃是上年受傷,氣血虛損之處,十分愼重之道,決難輕易施鍼。右邊痿緩當處,亦難輕施針灸,卽今進服之藥,氣血峻補之劑,姑不受針。此藥連次進服,則氣血自可收效,輕施鍼灸,大不如進藥之爲愈云。諸醫之議如此,何以爲之?敢稟。答曰,然則姑徐。
權大運啓曰,此義禁府公事,一度判付,當以奉敎書之,而缺數字致察,誤書啓字,夜深之後,始覺其非,不勝惶恐之至,付標改書以入之意,敢啓。傳曰,知道。
李慶億,以侍講院言啓曰,前頭將有會講之擧,而本院之官見闕,多至五員,事體埋沒,令該曹今日政盡數差出,何如?傳曰,允。
兵批啓曰,武弁中,曾經閫帥,方在罷散者,抄啓以入事,命下矣。臣等取考罷散人員歲抄文書,則金逷,以司僕寺分養馬瘦瘠,降二資,而不在罷職之中,故以此書入矣。今日政還授降資之後,循例備擬於慶尙道右兵使之望,而不聞金逷,頃者爲全南兵使時,以放軍收布濫捧之故,備局因御史書啓,先罷後推,而其覆啓公事,時未到曹,故臣等矇然不知,旣已落漏於書啓中,今又擬望受點,難免不察之失,不勝惶恐待罪。金逷新授慶尙右兵使還收,何如?傳曰,依啓。卿等勿待罪。
以備忘記,傳于李慶億曰,今下紙·筆·墨,參知李正英,朔紙三卷,黃毛筆二十枝,墨十笏,副修撰金萬基,朔紙三卷,黃毛筆十五枝,墨七笏,直講呂閔齊,奉敎呂聖齊,各朔紙二卷,黃毛筆十紙,墨五笏賜給。
右議政臣元斗杓,伏以臣,非文非武,無才無能,幸際風雲,猥忝勳籍,馴致崇班,至玷鼎席,伴送三載,不得進一言劃一策,悠悠泛泛,隨行逐隊,中夜內省,自愧不似。且臣年迫七十,精力耗盡,病因積傷,諸症迭侵,今玆請急,實出於萬不獲已,旣蒙恩暇,兼賜珍缺一字愛欲其生,靡不用極,臣拜命私室,感淚自零,昨者聖批,又出尋常,十行綸音,無非臣所不敢承當,至援古昔缺一字賢所以事君者勉焉。揆分揣力,益不勝惶感慙靦之至。今臣缺一字據旣非奔走服勞,而所可報效,則借聾之聽,責瞽之視,不亦難乎?臣之終難苟冒,自知已審,豈但隨人缺數三字況三揀日下輩之饋果,未免因循舊例,略缺三四字及此風采可尙,而謂之侈大,則或恐傳聞之失實也。缺數字情勢,決不可仍叨具瞻之地。伏乞聖慈,俯諒危悃,本職及兼帶內局之任,亟賜遞改,以便公私,不勝幸甚。取進止。傳于議政府曰,遣承旨敦諭。
李慶億啓曰,臣承命往諭于右議政元斗杓,則以爲臣積傷之餘,仍感風寒,病勢沈綿,遂成內傷外感之症,藥未收效,供職不易,呈單請急,實出於萬不獲已,而聖兪久閟,反蒙十行恩綸,丁寧開示,不翅慈父之詔子,臣非木石,寧不感泣?第臣尸素三載,一無報效,內省自愧,不待人言,冒恥之難,甚於强疾,不敢徒戀恩寵,自速瀆擾之罪矣。不意今者,近侍來臨,傳諭懇至,臣是何人,前後異數,稠疊至此哉?顧臣冒進之難,已盡於前箚,則聖明已洞燭之矣。臣何敢更陳贅說,益煩宸聽乎?臣誠惶感隕越,不知所達云矣。傳曰,知道。以上燼餘
上在昌德宮。停常參·經筵。
自午時至申時,日暈。
傳于權大運曰,大臣·備局堂上,引見。
權大運,以備邊司言啓曰,以北兵使權堣榻前所啓,試才賞格之物,言于廟堂事,命下矣。本司所管平安兵營之木,雖有餘數,運送之際,刷馬之弊,亦不可不慮。曾已入送于咸鏡監營,方爲留置者百餘同,其中除出十五同,移給北兵營之意,分付,何如?傳曰,依爲之,而加給五同,可也。
傳于趙珩曰,知中樞宋浚吉病患,今則何如云耶?缺亦有病患云。遣監役李耆善,竝令看病,缺數字權大運以兵曹言啓曰,自前堂下武弁之賓廳講,連五通者,則特陞堂上,以爲勸奬之地矣。丁酉年司憲府,以講書加資,有違法典,名器所係,不可以人微而置之。講書連五通,加資改正論啓,則先令該曹,査出舊規後,處之可也事,傳敎。故本曹以一從法典,勿循謬例之意覆啓,則臺論及法典皆如此。依法典施行事,旣已捧承傳矣。御營廳哨官李受恒,賓廳講書,連五次純通,所當依法典加一階,但其所受加資,已準禦侮,更無加資之事,似當有他賞,而事係恩典,自下不敢擅便,上裁,何如?傳曰,相當賞典,前例相考,稟處。
權大運,以兵曹言啓曰,以禮曹啓辭,自前實敎官,四孟朔付祿,而觀其訓蒙勤慢,以爲高下付祿之地,分敎官四員,則以司勇二遞兒,輪回付祿矣。今此實敎官,加設四員,似當依例一體付祿,而分敎官,則旣減二員,以司勇一遞兒,互相付祿事,分付各該曹,何如?傳曰,允事,傳敎矣。加設敎官四員,四月當爲始當爲付祿,一依前例。加設副司猛二遞兒,副司勇二遞兒,輪回付祿之意,敢啓。傳曰,知道。
司諫李慶徽,獻納閔維重啓曰,頃日司僕寺罪人元世欽,啓下下獄,則典獄官員,不爲囚禁,接置閭家,定人使喚,及其累日傳播之後,始囚於長房,其不有國法,循情縱獄之狀,極爲可該。請典獄當該官員拿推。遺失馬·罰徵馬帖或布者,乃是太僕舊缺三字司僕僉正柳頲,以坰馬遺失之故,始創峻法,責其代馬養馬者,迫於嚴督,無以辦出,至於鬻子,爲債市馬以納,傳說藉藉,莫不驚惻。父子之天,人所同有,如非怵迫切害,萬不得已,則其割慈忍愛,不能相保,必下至此,豈意聖明之世,有此該異慘怛之事乎?其鬻子代馬,雖非柳頲之所豫料者,而峻法過徵之罪,不可不懲。請司僕僉正柳頲,罷職不敍。且令本寺,出與其馬,缺數字使之還贖其子,而罰徵之事,更遵舊規處之缺三四字貳西銓,其選至重,自非一時才望之極,豈宜人人輕授缺數字者哉?兵曹參判柳赫然除授之後,物議喧藉,皆言不缺請命遞差。答曰,不允。拿推事,依啓。諸島場馬遺失之代,徵其本色,自是常規,似非柳頲之峻法矣。
持平吳始壽·李翊啓曰,頃日全南監司徐必遠狀請,刑曹罪囚趙義智,從其所訴,納米贖刑,以爲賑救之用。夫罪有大小,罪之小者,缺數字律亦贖,罪之大者,在法無赦,而又得以因一時之便宜,受其私納,而開許贖之路,則是缺四五字重辟,皆不至於此,所謂法不信於民,何有懲惡之道哉?設令義智之罪,有可贖之情,自是該曹之事,爲藩臣者,固已不敢越法陳請,況義智身負重罪,被囚京獄,巧爲圖免之計,送其族人於湖南,賑飢之際,敢發納米之說,則其情,蓋可惡矣,而徐必遠矇然莫察,不爲嚴斥,至於啓聞,反請格外之事,此雖出於賑救之急,有難免蔑國法啓後弊之罪,全南監司徐必遠,請命罷職。今二十五日本府禁吏,所捉禁物呈課時,監察南之望,聽其私囑,犯禁者一人,公然拔去,其循私鄙瑣之習,不可不懲,監察南之望,請命罷職。答曰,依啓。徐必遠事,不允。
以忠洪監司狀啓,西原安心寺佛像出汗,而不卽啓聞待罪事。傳于趙珩曰,勿待罪事,回諭。
右議政元斗杓,伏以無狀小臣,偏荷兩朝洪造,未有塵露之報,只緣狗馬賤疾,口以瀆擾爲事,臣罪本合萬殞,聖度之洪,不惟不罪,反加曠世之殊渥,溫綸委曲,開示懇至,近侍繼臨,宣諭丁寧,臣聞命惶感,罔知攸處也。苟有一分自力之地,分義所在,安敢一向屛縮,自速逋慢之誅哉?顧臣所患,實非偶然之發,積年傷敗,元委甚痼,近日感冒,特其缺加以新遭姪女之喪,哭泣悲傷,諸症添劇,精神憒亂,若將昏仆,自量病勢,出而供職,斷無其期。且聖候調攝之日,臣尙虛帶保護之任,每當問安,尤缺三四字伏乞聖慈,俯諒危懇,將臣本職及兼帶缺三字調亟賜鐫改,不勝幸甚。取進止。缺三四字敦諭。
金壽恒啓曰,臣承命往諭于右議政元斗杓,則以爲伏以臣,前後哀籲,實抽肝肺,微誠未格,天聽猶邈,兩日之內,近侍再臨,無前異數,稠疊於臣身,驚惶隕越,罔知攸措也。臣雖無狀,亦有人心,豈不知奔走承命之不暇,而賤疾危苦,斷無自力之地,仰感鴻造,惟有隕淚而已云矣。傳曰,知道。
權大運,以兵曹言啓曰,卽接鍾閣守缺數字所報,則本閣私儲木疋,稱以守直軍士盡數偸取,直報捕盜廳,軍士三名捉送推問云。本閣守直,事極重大,不可一時闕直,而守直之官,不報本曹,徑先捉送缺三字以致闕員,殊甚可駭。當該守直官員,令攸司從重嚴治何如?傳曰,允。
咸鏡監司趙啓遠上疏曰,伏以臣,伏蒙天恩,猥膺字牧之寄,赴任之日,得聞京信,復以臣爲咸鏡道觀察使者,臣承命惶惑,竊歎朝家注擬之乖宜,而仍念。缺以上燼餘
上御熙政堂,大臣·備局堂上,引見。領議政鄭太和,左議政沈之源,戶曹判書鄭維城,工曹判書李時昉,兵曹判書洪命夏,禮曹判書尹絳,吏曹參判李一相,戶曹參判李應蓍,江華留守徐元履,工曹參議兪棨,右副承旨權大運,大司諫曺漢英,掌令郭之欽,玉堂李殷相,記事官孟胄瑞,假注書朴純,史官呂聖齊·鄭重徽入侍。鄭太和曰,小臣久冒不似之職,少無所補於國家,只累聖德,厚招物議,辭不獲命,忘恥復出,臣之狼狽,固不足言,而陳疏譏斥者,雖是一人,大小人員,誰無此意,以此形勢,冒居鼎席,何事可爲?從速遞改,俾無物議,則公私幸甚。沈之源曰,領相入相後,連姻於王室,而小臣連姻後缺一字居此職,金益廉之言,專指臣身,非謂缺數字領相才局,擔當國事,固不可無缺三四字所知,隨行逐隊而已。有何裨益於缺五六字人嗤點,而冒居鼎席者,曾所未聞也。請改,俾無淸時之累,幸甚。上曰,卿等今柱石耆舊,或自先王朝登庸,或於寡昧時倚任,而非出於私情,實循公論之所歸,而今者,人言如此,顧卿等何必引咎。予多無用之女子?貽辱於一身,爲害於國體,予雖多言,誰以爲然?諸宰與三司,皆在於此,其可絶其結婚耶?大臣棄而不用耶?無得落漏,各陳所見。命夏曰,金益廉之陳疏,雖有所懷,全不念國事也。連姻大臣中,或有所失,則劾之,可也。豈可混同而言也?令諸臣各陳所見之敎,亦涉未安矣。宣廟朝非不擇人,而一時重望,率皆連姻。申欽,嘗謂尹昉曰,厭惡令公家柱脯湯臭,不爲往見云。其後申欽,亦連姻,尹昉反用其言,則欽亦不能答矣。上曰,何時不然?絳曰,金益廉之言,非但朝士皆言其不可,雖閭閻士夫,亦以爲妄論矣。大臣之引咎,或不可已,而聖上下敎,無乃過重耶?上曰,予意之不安,能不然乎?時昉曰,大臣之用,一從公論,而益廉不念後弊,有此陳啓,方外之人,亦皆非之矣。一相曰,領相箚批中,適然之敎,甚是和平,而益廉還又引避,辭語過格,殊未妥當矣。應蓍曰,國家事勢,自有不然者,誰不以金益廉之言,爲非也。命夏曰,大臣辭職之後,不爲批答,未知,如何?上曰,諸宰各陳所見後,當答之矣。漢英曰,聖敎所謂適然,可謂至當矣。彼自以爲敢言人所不言之事,而不能俯察時勢,此所謂訐而爲直也。領相自先朝登庸,左相亦已屬望於先朝,而右相則登庸素著,豈可以金益廉之言,有所撓動也?不必下詢於諸臣也。棨曰,姻戚勳臣,雖在治平之缺四五字嫌避之擧,人望旣著,則但當任用缺三四字嫌之事乎?漢英曰,諸葛亦嘗連姻缺三四字,後世無復知之者,今當協力各陳之事缺數三字,何必以姻婭爲嫌也?之欽曰,國家連姻,必缺名閥,而旣婚之後,棄而不用,反用名輕之人,則豈得爲可?大臣或自先朝爲相,或有人望所歸,固不可以連姻爲嫌也。其疏雖出於有懷必達,而終未免不諒之甚矣。殷相曰,國家之擇姻擇相,自古而然,非今斯今也。益廉不諒事勢,有此陳疏,而大臣箚子,自上批答,皆已得當,大臣不以介懷,旋卽出仕,亦爲得體,今若別爲擧措,則彼必自以爲直言者矣。何必更爲擧論乎?上曰,不卽批答,非不知未安,而恐人心不足,終不免私情之歸,不得不問議矣。僉議如此,安心察職,以詢國事。太和曰,雖曰適然,而事誠未安,金益廉之言,果如是矣。且其論列,雖出於金益廉一人,而屋下譏議,非獨此也。寧有受人嗤點,而冒居此任者乎?上曰,各自勉勵而已。何必過嫌至此也?之源曰,金益廉風采,誠可尙矣。賞之,亦可也。臣等若有補益於國事,則雖有人言,豈敢顧念?誠以久冒匪據,絲毫無補,常時雖不言,亦曰不安於心矣。今者臺閣之論,又如此,豈敢自安?上曰,公論何時無?偶然至此,而卿等如是控辭,還甚難便也。太和曰,頃者新差營將張文顯·鄭後諶兩人來見,而鄭後諶,則爲人稍可,文顯則所見不似矣。近來營將,未有如此者。赴任之後,雖不見過於守令,無事瓜滿,而難望其擧職矣。之源曰,臣亦見其爲人,不合營將。且曰以局別將移差云。必不能彈壓矣。上曰,然則張文顯改差。且洪汝漢事,兵判亦已缺一字矣。如李者,素不至庸劣,而尸居如此,當缺三四字所處斬之擧,而兵判以處陞之缺三四字之語。且以歲凶之故,亦不無代點之弊,缺四五字矣。太和曰,兵判之言,臣亦聞之,原情後缺數三字可矣。若專不巡試則已矣。若不專廢,則赴任缺一字日,豈至如是?洪汝漢之所報,亦未必盡信也。命夏曰,謂之專不操習,則誠可怪也,而如丙子年前,似乎過矣。太和曰,頃因忠淸監司狀啓,營將兵符事,當於榻前定奪矣。故前營將,則元無兵符,而今則或以爲只兵使與營將,分符而已。不必營將又爲分符於屬縣,此言似當,而何以爲之?上曰,營將,亦一守令之長,只兵符一隻,在於兵使,一隻營將佩持,可矣。維城曰,自上眼疾,今已快愈耶?上曰,不能快常,而顯有差效矣。維城曰,昨日醫官等皆言,痿緩處,不可輕易施鍼,連進八珍湯,以補元氣爲當云矣。上曰,所見如此,則姑徐,可也。予之受傷,雖曰極重,差愈旣久,而至今扶杖而步矣。禮判則致傷非細,而何其見效之速耶?絳曰,賴天地生成之德,得至今日矣。上曰,曾聞骨有違節處矣。今則如常耶?絳曰,當初連爲鍼藥,今僅得效矣。太和曰,東萊罪人中,今當鞫問者三人,而或不無傳播之失實,若以此陷於重罪,不當死而死,則似涉冤枉矣。上曰,安知其無罪也?命夏曰,渠輩所告,閔鼎重所言,皆出於風聞,萬無明覈之理矣。棨曰,今雖更覈,必與前無異矣。命夏曰,李浣,頗熟於鞫問之事,亦言得情之狀難矣。新府使下去,頗得鎭定,而犯禁者,非但此也。滿城皆然云矣。太和曰,或以爲移配絶遠,俾絶缺一字蹤爲當云。此亦未安,雖使更査,亦難得情,誠如兪棨之言矣。但李五賢,則臣聞其出入倭館,自諒缺一字家差送之人,故倭人謂之天下代官,天缺三字謂也。臣聞而驚駭,猶以爲疑,頃見缺四五字此言果是倭館中,稱以天下李司果,缺四字無所惜。上曰,事甚驚駭,移送該曹缺二字嚴鞫,可也。且有此可駭之事,而前後之官,無一上聞,亦可寒心。太和曰,閔鼎重欲爲狀啓,而事涉難便,未果云耳。大運曰,閔鼎重知有此言,而不爲狀啓,請推考。上曰,依爲之。命夏曰,硫黃回答禮單,自備局,問於東萊矣。今見李萬雄私書,則人蔘斤數中四字,惡其與死同音,必欲改之云矣。太和曰,曾以絶影之馬,有妨於對馬之馬,每爲哀乞改之矣。命夏曰,減其人蔘,以豹皮加給事,言于戶判,何如?橘成般之出來,專爲換半之請矣。上曰,邊臣皆爲姑息之計,而渠則每爲希冀白給,木品,至於點退,而鐵物則終不來納。頃見閔鼎重成冊,則當初續續來納,中間則歲末後一番來納,今則全不輸納云。且聞右相之言,所給五倍於其價云。雖是厚往薄來之意,而豈可至此乎?太和曰,徐元履亦多稟處事,今來入侍矣。上曰,今日則不爲從容,後日召對時,大臣亦當入來,同爲入侍,可也。太和曰,雖明日,亦當入侍矣。維城曰,大臣旣已辭職,臣不敢比同,而所患痢疾,非但極重,多帶劇務,決不可堪,涉於避事,泯默行公矣。今者金益廉疏中,黃閣之外,亦有不安之語,何敢晏然冒居?伏乞遞改,以便公私。上曰,卿之辭免地部,今至再三,而予意則方値年凶,交代之際,必多虛疎之弊,故欲使限今年察任矣。至於今日,予亦難便,不得每每不從,戶曹之任,當勉副焉。但嫌當在下,而居上者,亦有所嫌,國無可爲矣。命夏曰,鄭維城辭職殊涉未妥,缺數字之源若有顧護之心,則當不爲戶判也。臣缺遞改維城則不可許遞也。棨曰,缺三四字何可輕遞也?太和曰,其疏不下,傳播缺數字疑惑矣。上曰,恐大臣不安於心,姑爲缺數三字今則別無可諱之事,自當還下矣。若以當初不諒事勢,敢陳所懷爲言,則可矣,而從以爲辭,自以爲是,殊未知其意也。絳曰,金益廉疏辭中,戶判別無可避之語矣。上曰,戶判許遞,未知如何。太和曰,若以其任久而許遞,則可矣。至因其辭免而許之,則誠爲未安。臣等之遞,亦將從此而有望矣。上曰,大臣以爲不安,則戶判勉副之命還收。太和曰,今番統營租發賣之擧,京中之民,得蒙實惠。前統制使鄭榏,以正租準數作名載送,故買十五斗者,舂作米七斗云。其着實可知,領米軍官兩人,許多穀物,無事運到,誠爲多幸。且其爲人,皆似可用,令該曹考例論賞,何如?上曰,言于該曹,使之論賞。太和曰,臣待罪司僕提調,而本寺之事,未免失旨。馬政還爲穀物之司,牧場盡爲屯田之所,島中松木若生,則爲養船材,便爲禁伐之處,馬何由喂養而蕃息耶?下輩偸出其馬,亦多苟充之擧,事甚難便。且待罪大臣,兼帶此事,不察則害於事務,欲察則傷於體面,當初自上,特令大臣領察,似涉未安矣。提調之任改遞,何如?上曰,戶判之許遞,旣已率爾,又豈可許卿遞任耶?馬政亦重,可以察處也。太和曰,海西水草甚好,其處之馬,如大宛種類,而見殷栗縣監所報,則石島馬所欠,多至百匹,誠爲可該。點馬之行,其弊不貲,故廢而不行,今至九年,而牧子偸出之弊,有甚於此,似不可無點馬之擧矣。之源曰,今此統營租,以輕價發賣,都下飢民,蒙惠多矣。第無價物者,乃鱞寡孤獨之類,則無計貿得,誠爲可憐,缺三字抄鱞寡孤獨,別爲成冊,送于常平廳缺一字次移送三千石,量宜除出,白給分賑,何如?上曰,必不着實,何以則無虛實相蒙之弊耶?維城曰,歲饌分給時,各部鱞寡孤獨成冊,尙在本曹,依此題給,則似爲着實矣。上曰,依爲之。時昉曰,京畿海邑尤甚飢饉處,種子亦難,而無價之民,不得貿去,以常平廳所給三千石分給,而秋來,以還上計捧,置於海邊各邑,則他日取用,亦爲便當矣。上曰,此意何如?太和曰,以還上題給,則好矣,而京畿人許賣之穀,亦未盡賣,以此題給,可也。何必以常平廳所儲移給乎?上曰,然則以發賣餘穀,分給,可也。時昉曰,此則數少,欲以三千石之數,給之矣。太和曰,然則一邑所分,百餘石矣。除半出給,似或可矣。命夏曰,京畿許賣之穀,獨富平人,貿去矣。太和曰,此事亦未可知也。富民之民,何由辦銀,而全以銀來納也?或不無防納之弊矣。維城曰,趙相周·尹天賚面質時,天賚則多有遁辭,相周則終始抗拒,而實無嚴禁之事,故同爲請刑,旣已判下矣。外議皆以相周之罪,比於天賚,則有間云。未知其如何也。上曰,相周之報知監司者,只欲爲後日免罪之地,而遷延時月,任其開墾,俾得售其事,固不爲無罪矣。末終則致有輕重之別,豈可遽停其已下之刑乎?一相曰,臣之本職,亦已不似,惶恐泯默,以至今日,況此兼帶文衡之任,萬不近似,前後悶迫之狀,累陳於辭疏,而辭不達意,終未蒙兪,使行臨迫,冒恥出仕,缺一字臣於政席,初聞受點之奇,意以爲雖被罪罰,決不可承當矣。每以文字控告,亦涉煩猥,欲於登對時,畢陳情悃,而非但言語拙訥,上缺二字之後,今始入侍,仰瞻天顔,亦不缺四五字而冒恥狼狽,決不可堪,亟賜缺三四字焉。上曰,非但僉議詢同,予亦以爲此任,非卿莫可,勿爲控辭,安心察職。一相曰,聖敎如是丁寧,而臣豈敢飾辭虛讓耶?其他力所及,則固當以顚仆爲期,而此任,則決不敢承當矣。上曰,毋庸固辭。絳曰,月課連三次居首,則例爲加資,曾在先朝,鄭弘溟·安獻徵,皆以此加資矣。上年春秋三次課製,校理李殷相,連爲居首,而其時大提學蔡裕後,科次因卽辭職,不得啓稟。今則大提學李一相,有相避之嫌,又不得啓稟該曹,似當爲啓達,而前判書洪命夏,未及陳稟,故敢達矣。上曰,前規如此,援據分明,則依爲之。時昉曰,頃日所陳之事,當待吏·兵曹回啓後擧行,而其中造家者十二名,爲先免役,空名帖,亦欲成出,以爲募粟之資矣。上曰,依此爲之,而本廳必須詳察,俾無冒入濫雜之弊,可也。太和曰,長湍府使元䎘,以年老論遞之後,其代,金應海爲之,雖是宿將,留在輦下,可也。年過七十之人,路傍守令,決不可爲,改差,何如?上曰,依爲之。命夏曰,都試臨迫,而郞官未備,議薦之事,雖是古規,未得可薦之人,何以爲之耶?上曰,自外所爲之事,何以知之耶?一相曰,前日祭酒差出時,臣與參議,以宋時烈·宋浚吉兩人書單子,將入之際,宋時烈,以方在本曹之故,不許入啓。臣等未參其政,只以宋浚吉啓下矣。今則浚吉,病未行公,宋時烈兼爲祭酒事,自上下問於大臣處之,何如?鄭太和·沈之源曰,臣等亦欲陳達而未果矣。宋時烈應爲此任,而尙未啓下,令該曹卽爲擧行,宜當。上曰,依爲之。缺四五字何如云耶?命夏曰,內傷之症,根柢缺三四字尙服瓊玉膏,而材料難辦,不得劑用云矣。上曰,所入之材,令內局題給。維城曰,旣遞之後,還收成命,進退狼狽矣。上曰,公議所在,人主亦不得自由矣。遂罷出。以上燼餘
上在昌德宮。停常參·經筵。
權大運,以都摠府言啓曰,今日入直軍士,中日習射,請出標信。答曰,知道。
傳于趙珩曰,今日召對,則兩相竝爲入侍。
趙珩啓曰,右承旨元萬石,同姓四寸妹幼學申銓妻元氏身死服制已行四日,出仕,何如?傳曰,允。
權大運,以御營廳言啓曰,本廳一番軍兵大中日賞格試才時,砲二中以上及用劍入格者,從分數,以本廳所儲缺四五字各其名下,疋數懸錄,別單書入之意,敢啓。傳曰,知道。
以御營廳一番軍兵,大中日試射。缺五六字
權大運曰,今後則賞格之數,勿爲如是,每名下。缺一字
以刑曹李五賢請刑啓目,傳于權大運曰,此非秘密之事,今後,勿爲入盛密匣。
大司諫曺漢英,司諫李慶徽,獻納閔維重啓曰,臣等昨將司僕養馬鬻子納馬事,請罷僉正柳頲,而伏承聖批,以諸島場馬遺失之代,徵以本色,自是常規,似非柳頲之峻法爲敎。此緣臣等,論其曲直,有欠詳悉,致勤聖敎,不勝瞿然之至。臣等謹考大典續錄廐牧條,各牧場故失,遺失馬價,上等十六疋,中等十二疋,下等八疋。又聞司僕流例,除濟州外,各場遺失馬,毋論上中下等,皆徵價十五疋,或徵以馬帖而已。至如責納代馬,前所未有,而自柳頲始,其心在於夸衒己能,而其害至於使人父不保子,此豈非頲之所作俑,而峻法之罪,焉得免乎?臣等論啓主意,不但以徵馬爲非法,其所可駭可惡者,實在於迫人鬻子,以人馬畜也。設令徵馬,在法當然,苟有人心者,不忍使至於此,況有所不然者乎?此而不罪,則其爲王政之累,何異於廐有肥馬,而野有餓莩者乎?此事驟聞,雖若不近,而藉藉傳說,不啻目見,臣等豈敢以疑事强聒至此哉?請司僕僉正柳頲罷職不敍。且令本寺,出與其馬於差馬,使之還贖其子,而失馬徵價,更依舊規處之。武臣之佐貳西銓,其選至重,豈可人人輕授,有同循例除拜者哉?兵曹參判柳赫然除授之後,物議皆以爲不合,請命遞差。答曰,不允。柳頲事,謂之過當,則猶之可也。謂之衒能,則似未妥當矣。今聞大臣之言,則頗有曲折,姑先推考。缺一字之可也。
權大運啓曰,柳頲推考事,命下矣。臺諫方以罷職不敍論啓,推考傳旨,不得捧之之意,敢啓。傳曰,知道。
李慶億啓曰,吏曹判書宋時烈,贊善宋浚吉,病未肅拜。參知沈光洙未肅拜,召對不得入侍之意,敢啓。傳曰,知道。
權大運啓曰,臣承命馳往于右議政元斗杓,則以爲近侍臨諭,三日之內,至再缺三四字數,於身創見,承命驚惶,繼之以泣也。然臣疾缺數字叨冒之難,備陳於前後之籲,意已窮矣,辭亦竭矣。瞻天隕越,不知所達云矣。傳曰,知道。
右議政元斗杓箚曰,缺一字以臣備將危悃,屢瀆宸嚴,自謂誠之所感,庶回天聽,而兪音尙閟,異渥荐加,近侍臨諭,相尋於兩日之內,如臣無狀,何以當此?感激隕越,罔知攸措也。嗚呼。此何時也?四方之災異日聞,兩湖之餓莩載路,乃使聖上,憂勤惕厲,宵旰靡寧,此豈人臣丐閑圖便之日哉?顧臣狗馬之疾,日漸危苦,舊恙新症,層見疊生,雖使臣蒙恩處靜,隨意調治,尙難期其復爲完人,況可强此如絲之喘,更就陳力之列乎?且臣忝冒匪據,于今三載,媕婀伴食,俯仰隨人,不敢發一言進一策,惟以苟容爲事,中夜自反,其不爲鄙夫全軀之歸者,無幾矣。臣安得不赧然於面,慼然於心乎?噫。以人事君,大臣之責也。臣之空疎,雖無塵露之報,自知甚明,苟得識務之士,以應側席之求,終收任使之效,以紓乙丙之憂,則雖以臣愚魯之至,而與有榮焉。其亦有辭,庶不負如天之聖恩矣。臣旣滅裂,不能自效尺寸之能,又不能擺脫常規,引進待價之士,而老病侵尋,朝暮就木,聖上何取於臣,而臣亦何以一向貪戀祿位,至死不舍耶?言出肝膈,實非虛讓。伏乞聖慈,俯諒危悃,臣本職及兼帶內局之任,竝賜鐫改,以便公私,不勝幸甚。取進止。傳曰,遣承旨敦諭。
行戶曹判書鄭維城箚曰,臣之前後陳章請急,未能盡暴衷悃,皆歸例讓,終不獲命,昨於榻前,不避僭越,咫尺天威,唐突陳懇,曲蒙察納,面諭丁寧,許以恩遞,臣誠感激,庶延危喘,不意諸臣陳啓,旋寢成命,進退維谷,罔知攸處。臣所忝叨,非如庶官,見遞仍冒,實涉苟且,亦關廉隅,臣之狼狽,到此益深。今臣乞免,只緣病不堪任,非特爲姻嫌而已。聖上之許臣求退,亦出於不忍强迫其所不堪,則大臣之不安,豈係於缺五六字,臣又有所惶懼蹙迫者,諫院以太僕徵馬事缺六七字一寺大小之務,郞官不得自擅,臣旣豫議,同缺五六字白簡,同被其論也。何敢以倖免而晏然乎?臣之危迫情勢缺數字不得不冒萬死更瀆宸嚴。伏乞聖慈,終始曲全,特允缺一字之命,將臣本職及兼帶諸司,竝賜鐫免,以謝公議,不勝幸甚。取進止。答曰,省箚具悉卿懇。昨日之事,昨已言之,公論所在,予亦末爲之何,卿其安心勿辭,從速察職。
判尹金南重疏曰,伏以臣,以亡妻歸葬事,旣受恩由,發行之期,當在於來月初四日。伏念臣本職及兼帶金吾堂上,係是緊任,俱非閑漫之地,而往還之間,必經旬望,身有職務,不可久曠。伏乞聖明,曲察微懇,竝許遞免,以便公私,不勝幸甚,臣無任兢惶隕越之至,謹昧死以聞。答曰,省疏具悉卿懇。卿其安心勿辭,往來。
死罪臣尹宣擧疏曰,伏以臣之情實,前後畢露矣。世祿餘裔,重被天地洪造,雖在草澤之中,不敢一飯忘吾君父,而祗緣本心,有所抑塞,不避僭悖,逃遁至此。有司之臣,不揆事體,掌憲·司業,再煩除目,臣幸獲私於聖明,得以從容免去,而溫批丁寧,益自感懼。乃於今月十一日,復承有旨,授臣以進善之職,召使上京,事出意外,拜受兢隕,仍聞銓注,實奉聖敎,除命之降,匪循他例,臣尤增驚懼惶感,不知聖明,奚取於釁臣,而有此非常之招乎?若以臣之本心,未達於四聰云爾,則去歲闕下陳列之辭,旣蒙聖明照燭無餘,臣非敢負我殿下,只欲以區區本心,自效於宸衷,冀幸報答鴻恩之萬一,聖明亦豈不俯諒之哉?若以臣有虛名,苟縻以好爵而已,則此正臣之終始請伏死罪,不敢以聖明之曲貸,有所自解者也。飾虛盜名,有甚於穿窬者,而淸官美職,安坐而得之,有關廉恥,無益勝敗,臣不敢知朝廷寵此一介疵賤,何補於世敎,而抑臣之獻忠於殿下者,亦豈在爵命之重輕乎?卽今治道方興,登崇俊艮,群工庶明,莫不各得其職,而獨臣匹夫心迹,未盡自白於天日之下,猥辱恩數,徒積罪戾,每一命下,心魂震恐,直欲狂走而不可得也。臣兄弟,竝蒙收召,恩榮溢世,昊天難報,而廢疾累釁,各司缺三四字共違朝命,只煩疏章,人非鬼責,固知其不可逭缺五六字仁恕之天心而已。伏願聖明,許臣本心,申缺五六字刊削仕籍,不復以名器之重,妄施於匪人缺七八字洊蒙聖旨之勤,揆分惴義,不宜偃伏私室,缺數字闕門,重觸常憲,瞻聽大該,祗今爲悸,故臣不敢强曳殘軀,昵近京輦。請命於嘉石之下,罪極罔赦,情不容議,臣無任兢惶戰灼席稿俟命之至,謹昧死以聞。答曰,省疏具悉爾懇。今此之擧,實非偶然之意也。爾其勿辭,從速上來。
領議政鄭太和箚曰,伏以臣。伏見諫院論太僕之事,臣誠愧懼,無地措躬。臣欲詳辨其曲折,則未免爲費辭分疏之歸,彈章初發,公議方嚴,姑不敢畢陳,而一寺大小之務,郞僚未嘗自專,必經裁定於首席然後擧行。僉正柳頲,雖欲獨擅,其可得乎?今日之責,專在臣身,臣以無似,冒居大臣之列,又兼不當兼之任,以致聖明之世,乃有此事。臣之仰累聖德,若是重疊,豈以名漏白簡之故,終能倖免也哉?臣惟當縮伏,以待結末,徑自號籲,亦涉猥濫,而臣忝帶宮師之銜,要趁會講前,先行相見禮,旣以入達於王世子之後,臣遭此狼狽,將不得進參,職名猶存,罪戾益增。伏乞天地父母,察臣情勢,亟命鐫削臣職,千萬幸甚,臣無任悚悶祈懇之至。取進止。答曰,省疏具悉至懇。臺諫之言,似未詳審,故昨日言之耳。鬻子之言,亦似不近矣。卿其安心勿辭,使會講之禮,無事行之,幸甚矣。
吏曹判書宋時烈箚曰,伏以再昨之政,以臣兼都摠府都總管者,臣得備周衛之列,猥近日月之光,在臣榮寵,雖極優渥,其於政體,實非所宜。蓋惟此職,平居則整頓禁旅,以警非常,有事則統率三軍,以衛乘輿。今雖廢壞,但有其官,然顧名思義,則有非如臣所可堪當者,臣之除拜,無非不近其實者,而至於今日,則亦不着題,臣聞命增懼,罔知攸措。且臣又聞昨日筵臣缺一字白請以臣爲國子祭酒,聖上特賜允從,臣尤不勝隕越,本職之難堪與否,姑置不論,而此事旣出於同僚之請,前缺三字之擧,又當關由於臣甚,則臣敢曰不知,而掩耳盜鍾缺五六字臣有何所長,而今日增一職,明日缺六七字職不起,而添載不已,物情猶足取怪。況臣缺六七字何忍甘自臭敗,不知所屆乎?伏乞聖慈,俯諒缺數字將臣所蒙前後新命,一竝還收,以安愚分,不勝幸甚。取進止。答曰,省箚具悉卿懇。祭酒之任,非因參判之言而然也。實是輿人之言也。卿亦似不當固辭,非武臣而兼帶摠府之職,則不但卿而已矣。卿其安心勿辭。
上御熙政堂,召對入侍。領議政鄭太和,左議政沈之源,益興君洪重普,江都留守徐元履,參贊官李慶億,持平李翊,侍讀官李殷相,檢討官任翰伯,記事官孟胄瑞,史官呂聖齊·鄭重徽。
殷相進講心經,自又謂一學者至,孰先乎此,讀一遍訖,上亦受而讀之一遍。殷相曰,今日領事入侍,臣何敢仍爲文義乎?上曰,朝講時,玉堂亦爲文義矣。殷相,以文義進曰,此乃朱子之言也。一學者,沈詳也。蓋以豪乞自處,而騖於虛遠者也。之人也,一箇身心。尙不能收斂安頓,徒以功名自高,謂言平天下,易於反掌,殊不知從古英豪之做事業者,必於根本上着工夫也。古時英豪,如伊尹是也。其在畎畝缺數字堯·舜之時,可謂先立乎其本,而畢竟所成就者何如也?今公問學,朱子語類,以今公問句折,而以文勢觀之,似當以缺五六字折,而今公云者,或者指門弟子而言也。上曰,缺四五字泛論門弟子也。全指此人而發之耳。殷相曰,缺四五字有先後焉。有緩急焉。固當失其先者缺七八字反是則都倒了矣。此人自謂知學,而缺數字飛揚悠遠,莫能收拾,謾說功名,以爲己任,可謂知先後緩急之序乎?西山眞氏之說,可謂融解矣。蓋有是心,則有是仁,心則仁也。仁則心也。不仁之人,喪其本性,雖謂之不仁,可也。孔門言仁,如顔淵問仁,仲弓問仁之類,是也。其說,皆指用功處,與此不同矣。其曰非禮勿視,其曰出門如見大賓者,非指用功處乎?跬步之跬,上聲也。謂一投足之間也。如樂正子春,下堂不忘父母,是也。蓋義,人之正路,舍此則邪徑矣。猖狂者,妄行而不知反,放心者,貿貿而不知求,殊轍而同歸耳。可哀也者,警之至也。其行必差之行字,似是上聲,而以猖狂妄行之意觀之,則定爲平聲也。人之所以放其心而不自知者,何也?內而汨之者,欲也。外而誘之者,利也。是以,心之放,則行必差,心之求,則行不失,求之要,在於持敬不敢肆矣。太和曰,利欲不汨於心者,敬也。殷相曰,利欲公私,於此分矣。上曰,侍講,雖玉堂之任,而兩司若有所見,則陳達,可也。翰伯曰,臣本魯莾,別無可陳之說矣。太和曰,古之英豪先立其本云者,似非泛然,其意蓋爲人主而設也。殷相曰,儒者之說,其效似遠,而舍此則無他求矣。之源曰,常時不能從事硏窮,卒然登對,將何以備顧問乎?但見心卽仁,仁卽心者,似是好語,自上若體念則幸甚。殷相曰,仁,人心也者,古有此論,而義,人路也者。孟子始發,其所亞於聖者,此也。翊曰,中庸亦有論仁處,與此不同,雖不仁者,未必無是心矣。慶億曰,此人氣像,務於虛遠而無實用,雖以英豪自處,而其害,必至於僨事矣。遂掩卷。翊啓曰,頃日全南監司徐必遠狀請,刑曹罪囚趙義智,從其所訴,納米贖刑,以爲賑救之用。夫罪有大小,罪之小者,其律亦小,罪之大者,在法無赦,而又得以因缺四字宜受其私納,而開許贖之路,則只有財者,雖缺三字不至於死,所謂法不信於民,何有愚惡之缺七八字有可贖之情。自是該曹之事,爲藩缺九字,況義智,身負重罪,被囚京獄,何爲圖免乎?其族人,於湖南賑飢之際,敢發納米之說,其情益可惡,而徐必遠,矇然莫察,不爲嚴斥,至於啓聞,反請格外之事,此雖出於賑救之意,有難免蔑國法啓後弊之罪,全南監司徐必遠,請命罷職。上曰,所論如此,而原其本心,不無可恕之道,且賑救方急,姑勿煩論,似當。太和曰,小臣雖不入於白簡,而本寺大小之事,臣皆自斷,何敢諉之於下僚,而晏然行公乎?臺論卽爲允從,則狼狽不至此甚,而一邊論啓,一邊行公,全無顧忌,不無後弊,且世子會講不遠,欲於明日,行相會禮,而臺評適發,勢難冒出,敢爲控辭矣。大槪臺論,非失實也,而聖批,以不近爲敎,臣欲略陳曲折,而有若爭辨者然,事體未安,故不敢矣。臺論所謂法無徵布者,是矣。以法論之,則濟州馬外,皆徵布矣。前年箭串馬所放者五疋,無置處,而牧子則亦人也。欲免其罪,願爲立馬,而其中尹新立稱名者,曾亦用奸換馬,見露之後,未免重究,故恐有如前嚴治之擧,不待嚴督而代納矣。其後柳頲,見臣而言曰,其中一人,有鬻子貿馬之說矣。臣答以事甚矜惻,而官納生徵之際,誘以鬻子以納者,皆可不捧乎?不無後弊,難於撓貸云矣。上曰,非謂臺論全然失實也。鬻子之說,似不近理,故所以云云也。法典雖有濟州馬代納之規,而頃見濟州牧李薈啓本,則牧子徵馬者,必以本色代立,故至於鬻母以納,比於鬻子,尤慘矣。事極寒心,每欲言之耳。且濟州馬品劣者,皆由於本色馬代立之故也。聞牧子等,貿納於陸地以納云。蓋緣不問其良,惟取其色之致也。太和曰,牧子輩,欲免其罪,不以爲遺失,故必以本色馬代納矣。上曰,自前不必以本色馬代納事,累次分付,未知其擧行也。太和曰,世子會講迫頭,此時辭免,事甚未安,而缺一字官旣被重論,臣忝在首席,何可晏然而已乎?上曰,缺四字其間曲折,唯聞鬻子之說,所可驚惻,故缺八九字,世子會講,停止久矣。吏判每以缺十餘字引入耶?太和曰,臣亦知其事勢之如此,而缺十餘字侍必爲所以耶?慶億曰,兩司輪回而缺數字府當次,故不入矣。上曰,江華留守進前,卿有料理之事,可以一一陳達矣。元履曰,臣自冬末,病重廢事,幾至四朔,事務積滯,多不修擧,而有不可已之役。今方區劃,而物力凋殘,事甚可慮矣。上年元穀糶糴未捧米,幾千餘石,耗則不在此數矣。史庫遮築,入於城內,船滄揷木輸來,船隻責出事,陳米改色事,倉庫加築事,不可不稟定,敢此上來矣。上曰,此則史官不書,可也。元履曰,泰安納鐵物及箭竹·旗竹等物,今亦依古例,送納于本府,何如?上曰,依爲之。又曰,別破陣,依本寺別破陣例,計朔給資,以爲激勸之地,何如?上曰,依爲之。又曰,募入僧徒赴役者,或願受僧職帖,亦有願受通政帖者矣。上曰,僧職帖,則言于該曹成給,而最有功勞者,別爲啓聞,論賞,可也。之源曰,南海縣監李休德,雖有罪過,至於受刑,則過矣。且曾經侍從之人,理宜寬假,而冒點者,以爲定配,則渠之猶爲受刑,不亦冤甚乎?上曰,予未知爲文吏,而兵判言及,始知之矣。然果有所犯,則豈可以文吏之故,有所饒貸乎?太和曰,刑推之意,專爲査事不明,及差使員差定後,不卽入去事也。此則候風遲滯,未爲發船事,報知監司云。其子,於臣等往來處,呼冤矣。但安道旣已結末,渠之受罪,反重於安道,事涉冤枉矣。上曰,卿等之言如此,予當觀勢處之矣。慶億曰,安東儒生,以故臣權撥請額事上疏,而該曹防啓矣。近日請額紛紜,不可不裁抑,而撥則以己卯士類,又爲立節於乙巳,事績缺五六字乙巳立節事,則先正臣李珥,以爲優於李缺四五字李滉著行狀,備載顚末。若賜缺十餘字議皆以防啓爲不可,故臣待罪缺十餘字姑置之。以上燼餘
上在昌德宮。停常參·經筵。
下直,黃海兵使朴敬祉。
藥房副提調臣趙珩啓曰,伏未審數日來,日氣鬱〈?〉聖候調攝,若何?八珍湯連進之餘,其有顯效耶?且眼患及足部痿緩之症,時無加減之候耶?臣不勝區區憂慮,敢來問安。答曰,服藥之後,頗有其效,眼缺三四字,蓋差愈,而痿緩之症,一樣矣。
公洪監司狀啓,俗離寺佛像缺六七字傳于趙珩曰,勿待罪。缺七八字
傳曰,召對爲之。
以刑曹判書缺初度呈辭,傳于趙珩曰,遣內醫看病。
元萬石,以常平廳言啓曰,今閏三月二十七日,大臣·備局堂上引見時,左議政沈之源所啓。今此統營租,以輕價,許賣都下,飢民蒙惠,多矣。第無價物者,如鱞寡孤獨之類,則無計貿得,誠爲可矜。令五部,精抄鱞寡孤獨,別爲成冊,送于常平廳,以賑恤次,移送三千石,量宜除出,白給分賑,何如?上曰,必不着實,何以則無虛實相蒙之弊耶?戶曹判書鄭維城曰,歲饌題給時,各部鱞寡孤獨成冊尙在,依此題給,則似爲着實矣。上曰,依爲之事,傳敎矣。取考鱞寡孤獨成冊,則男二十八人,女七十人,合九十八名,每名各給租一石,以示朝家賑恤之意,何如?傳曰,允。
李慶億,以司饔院官員,以提調意啓曰,慶尙道四月朔中宮殿進上中,紅蛤醢三斗內,六升三合欠縮,而封標則完然,必是封進之際,不能詳察之致。莫重進上,如是不謹,事極可駭。當該封進官吏,從重推考,何如?傳曰,允。
以兵曹貢生許以淸上疏粘目,傳于李慶億曰,此碑文外,必有印本,使之覓入。
持平吳始壽·李翊啓曰,臣等以徐必遠不可不罷之意,備盡論列矣。昨伏承聖批,以原其本心,不無可恕之道,且賑救方急,姑勿煩論似當爲敎,臣等竊惑焉。夫徐必遠之狀請贖刑,蓋出於賑救之急,其心則容有可恕,而因一罪囚之圖缺一字,乃敢率爾陳啓,其蔑王法損國體,缺三四字,豈可置而不論?以啓日後無窮缺六七字有可罪之事,則不可以賑救缺五六字全南監司徐必遠,請。缺五六字
趙珩,以禮曹言啓曰,前日備缺四五字兵曹判書洪命夏所啓,硫黃回禮禮單物目,初以四種磨鍊,而隨聞彼人,厭其四數,當以五種改磨鍊。前單中人蔘一百斤中,減去五十斤,且以豹皮加數之意,陳稟矣。玆依洪命夏所啓,人蔘減五十斤,虎皮二十張,更加豹皮十五張。鷹子,前單中十連,而又加十連,以此加減而折價,則其價銀,不及於硫黃一萬斤之價。更爲就議於大臣,乃以人蔘七十斤停當,原單中,付標以入之意,敢啓。傳曰,知道。
蔡忠元啓曰,吏曹判書宋時烈,贊善宋浚吉病未肅拜,僉知沈光洙未肅拜,召對不得入侍之意,敢啓。傳曰,知道。缺
上曰,屬饜,何義也?棨曰,饜足而止者也。左傳有之,所謂回小人之腹,度君子之心也。忠元曰,適可而止,無貪心者,此也。此章先言養心,次言養身矣。棨曰,一指,與肩背對言之,口腹,與心志對言之,非以口腹爲輕也。口腹雖重,而心志尤大矣。維重曰,上章泛言雞犬放則知求之,此章則以人之一身,反復譬喩,尤爲切實矣。上曰,不言飮食之人,無有失也,則其流之弊,必至於絶穀。聖賢之訓,結語則包含矣。殷相曰,適有如此之弊,反復詳言矣。維重曰,飢者易爲食,而不知限量,則豈能屬饜而止哉?其不爲害義者,幾希矣。棨曰,易頤卦大象曰,愼言語,節飮食,愼言語,固善矣。以節飮食對言之,食而知節,則其善,可知矣。維重曰,非但口腹之養,養小以失大也。缺四字害大者,亦多有之,此不可不察矣。上曰,缺五六字倫絶飮食之欲,其爲做工不缺六七字有人倫焉。有人道焉。日用之間,缺七八字其無過不及缺一行養心者,與彼不同耳。殷相曰,缺五六字聞於兪棨,則與漢語們字互看云。缺以門字觀之,則無意味也。殷相曰,曾有視事間,三公及備局堂上,輪回入侍召對之命矣。兪棨以備局堂上,循例入侍,而多讀古書,融釋其義。顧問之際,必多裨益,雖他堂上入侍之時,使之別爲入侍,講論文義,何如?上曰,兩宋判書不爲入侍之日,則別爲入侍,可也。棨曰,臣是何人,敢入經席乎?空疎滅裂,實無可觀,輪次入侍,猶之可也。格外之命,不敢承當矣。上曰,毋庸固辭。遂掩卷。之源進曰,連日引接,聖候,何如?上曰,無事。之源曰,頃日之雨,頗爲未洽,今又繼作,農事萬幸。上曰,當此播種之時,洽得半日之甘注,其幸,如何?水高之處,猶爲不足,而日勢薰蒸,似未開霽,若此而爲中年,則飢氓可蘇,國事可爲矣。之源曰,災異之作,未有如近日之甚者,天心未豫,譴告不止,臣雖不言,聖慮詎忽。上曰,試以佛汗事言之,頻數太甚,殊可怪矣。此乃前日固有之事,而尋常掩置,及其一處上聞之後,爭相告知耶?頃日李領府事,亦言曾所目覩處矣。之源曰,領府事之言,臣則竊以爲不可矣。此諸斷流,容有小間,而惟佛有汗,豈不該異?棨曰,枯木水生,可駭莫甚。二三月間,霖雨浹旬,山嵐所及,容或致此,考其日字,則皆在一時矣。上曰,斷流之事,吁可異矣。分而爲二,逆行倒流,是豈水之性哉?之源曰,斷流處,亦非一二,誠爲可駭。至於東界海水之異,尤爲曾所未聞者也。冥冥之中,必有所召,莫測其由矣。上曰,東海之氷,三月之雪,要不出於陰盛陽微之致也。憂慮溢目,不知所屆矣。之源曰,李萬雄啓本缺三四字於臣等矣。硫黃回謝事,聞館倭之言,則缺七八字好矣。而但當初周旋,皆出於島缺七八字酬報之典,則缺一行半。上曰,狡倭,事事詐僞矣。缺四字何傷哉?欲爲自己生色之地,要索物件缺欲巧反拙,虛僞難掩矣。平成扶,譬如老狐,變詐百出,初旣發端,旋復抵諱,尤極可惡矣。今此回謝之說,決非江戶所知之事,而謂我可欺,終始侮弄,雖諸葛亮之善謀,陳平之多智,權謀術數,不過爲一時之用而已。彼雖自以爲得計,謂我墜於計中,而狡獪之狀,自然呈露矣。至於字行高低,亦爲推托不改,此豈眞心哉。邊臣不能明辯打破,殊可惜矣。槪觀馬島所爲,似無十分蔑視事矣。其不諱父名,直書於書契,雖曰無知所致,而萊釜則不書,獨於禮單書之,以此見之,頗有敬待矣。之源曰,入送禮單,旣爲磨鍊,而彼以四字爲嫌,似當有變通之道,而島主入去,則亦爲求貿馬匹,何以處之耶?上曰,彼所謂四與死音相似之說,亦甚奸巧,其意實在於加數爲五,必不欲減數爲三也。馬匹則已入於禮單,今何以准許耶?棨曰,磨鍊二匹之外,又爲求貿二匹矣。彼旣懇請,準許似當耳。之源曰,何爲失其歡心乎?匹數不多,白給,可矣。上曰,許貿則可也,而白給則無名矣。且於江戶,不可無求第之事,豈可一體混施耶?之源曰,此則周旋人事也。島主處禮單,分付該曹,量宜磨鍊,何如?上曰,依爲之,而馬匹則只令許貿,可也。且象官輩,須於語次間,言及硫黃一事,初不係於江戶,今此入送物件,不過爲島中顔面之地事。從容說道,以觀其辭色,以破其奸謀,可也。之源曰,調興用事,島主恐爲構陷云矣。上曰,調興用之事,隱然有恐動家國之計,島中雖以此缺五字何與乎?島主所求,不過爲行賄權門,缺八九字東萊府使須憑舌官,一一缺二行半畢竟實數幾許,而缺四字之則兒弱之數,將極浩多。應有上納京缺數字容可自京變通,而最是外方各處添防,及上番騎保之類,當減番布者,實無償數充給之路,此則似當。以各道各營公儲之木,計數除給,以此事意,爲先行會各道,詳知其實數然後,臨時量宜題給,何如?上曰,言于廟堂。閔維重曰,臣等昨以司僕養馬鬻子事,請罷僉正柳頲者,不但以徵馬,爲違法作俑而已也。嚴督責迫,使人不能保其父子之天,至於割慈忍愛,鬻諸人而辦其馬,其所可駭可惡者,實在於此也。以聖人廐焚不問馬之義言之,則此事,豈不爲累於聖明之世乎?且近以北民棄子之弊,聖上惻然感動,申諭道臣,另加撫視,使之擧養,而今者京都之內,有此鬻子慘怛之事,則遠近聽聞,豈不駭歎?昨日聖批,有頗有曲折之敎,而此則自是本寺云云之說,臣等所聞,不翅目見,其罪不可不懲。請司僕僉正柳頲,罷職不敍。且令本寺,出與其馬於養馬,使之還贖其子,而遺失馬徵價事,更依舊規處之。上曰,其所謂曲折者,爾亦聞之耶?維重曰,本寺則以爲此事,初非鬻子也。他人有欲養其子者,故因以許之,略收其價云,而臣意以爲,設令曲折,盡如此說,則雖與持男鬻市者有異,而以子與人,因取其債者,專由於懲馬之事,則準價與略收,不足多辯,此非鬻子而何哉?況臣等所聞,則直是鬻子,非出於許養也。上曰,柳頲之嚴督者,不過責以代馬,號令嚴猛,而其害自至於此也。柳頲當初,亦豈忍脅使養馬,必鬻其子爲哉?想是養馬窮殘,不耐官司威令之急,不得不鬻子耳。此事極可矜惻,柳頲烏得免罪乎?缺數字事,允許不難,而嫌逼大臣與勳府,事無缺十餘字事勢之非便,而大臣之不缺二行餘例兼處甚多,郞廳缺四五字嫌迫於大臣,不敢擧論乎?上曰,易地則皆然,他日處於其位,則必以爲不安矣。以大臣不安之故,臺諫不得劾論,則揆之事體,亦甚不當也。爾之所聞,如彼詳悉,所論又爲從容,意非偶然。令本寺,出與其馬於養馬,而失馬徵價事,亦令取考前例處之。柳頲則觀其緘辭而處之,似當。維重曰,武臣之佐貳西銓,其選至重,豈宜人人輕授,有同循例除拜者哉?兵曹參判柳赫然,物議皆以爲不合,請命遞差。上曰,物情不以爲恰當,則未知其人物望之如何,而一疏控辭,旋卽出仕,亦涉殊常矣。頃者有武臣辭職過濫之語,渠意或以爲然耶?武人無小嫌,以新舊番軍士遞代事,急於出仕矣。此則非批答也。維重曰,赫然旣經承旨,時在籌司堂上之列,非尋常武弁之比,而本兵堂上,極選也。決不可輕授矣。上曰,毋庸堅執。維重曰,司僕寺啓下罪人元世欽者,典獄官員,旣不囚禁,而渠亦歸臥西京本家,及其累累傳播之後,始爲就囚,事極痛駭。請令有司,元世欽本犯外,以此加罪。上曰,此人甚爲悖戾云。本犯外,不可不加罪,而崔敬立,已令禁府覈處,待其結末而處之,俾無未盡之事,可也。維重曰,元世欽縱獄之事,不獨典獄官員之所自爲也。崔敬立以爲,刑曹官員及他朝官,以此請囑,故不得不保放云,而元情中,不及此事。請更査,而請囑之人,依律定罪。上曰,依啓。維重曰,臣等頃以諸宮家田庄,依法典免稅之外,悉歸民結,一體收稅事,論啓蒙允,而其後聞戶曹判書鄭維城之言,則諸宮家田庄,自年前,已有査覈釐正之命,而外方缺數三字司置簿多少懸殊,無以爲準。以此釐正缺十餘字之大弊,民怨滋甚缺二行餘各邑守令,從實缺五字使該曹,準法釐正。且不獨宮家設庄而已,士大夫亦不無冒點山澤,爲弊於民者,亦令各道監司,嚴明査出,以爲論罪懲礪之地。上曰,曾以士大夫立案事,使之査覈,而及見外方査聞,則無一人摘發者,未免爲損傷國體之歸矣。至於畿內柴場冒點之弊,則筵臣建白,另加禁抑事,十分嚴勅,而旋卽廢格,小民則切不得樵採云。皆由紀綱不立,人不畏法之致也。士大夫冒點山澤之事,則今姑置之,以待宮庄釐正後爲之。宮庄査出事,不必下諭,以此行會於各道,切勿如前泛然,嚴明査報事,言于該曹。之源曰,詮曹每於除拜守令之時,不得備擬之人,事甚苟艱,至於大處牧·府使,則尤不可苟充,似當有變通之道。曾有一體被罪,而或已收敍調用,或則尙在罪籍,如此之人,蕩滌除拜,委以剸劇之任,好矣。上曰,誰也?之源曰,李時萬也。當初發論,出於臣手,而罪累棄置,今已十年,十年則人事變矣。豈可一向廢錮乎?上曰,卿意非永廢之謂乎?之源曰,嚴鼎耉以同時被論之人,收用已久,此豈可異同乎?上曰,鼎耉則果爲起廢多時矣。然特敍不可,前頭歲抄,當爲留意矣。之源曰,金應海旣以衰老,遞長湍,而新授驪州牧使權勛,亦年七十矣。如此有聲績之人,局於年限,將不得赴任,守令塡差,果爲難矣。維重曰,權勛累經守令,雖以善治得名,而今則年限已過,在法當遞。請命遞差。上曰,自有年限,依啓。遂罷出。以上燼餘
上在昌德宮。停常參·經筵。
下直,抱川縣監尹緱。
自昧爽至辰時,沈霧。
蔡忠元·李慶億啓曰,以羽林衛將祿薦狀,傳曰,三廳將祿薦狀,必以踏印矣。今則何不踏印乎?還出給事,傳敎矣。招問本廳缺三字則祿薦狀,例爲踏印,而今則未及踏印,出於缺四字莫重入啓文書,全不致察,有此違缺半行將請推考,缺一行半副摠管洪瑑,以夏享缺數字相議事,議政府進去晝仕,請出標信。傳曰,知道。
右議政元斗杓六度呈辭。答曰,安心調理。
傳于趙珩曰,召對爲之。
李慶億,以御營廳郞廳,以都提調意啓曰,本廳二番前部缺一字屬之右司,十哨軍兵及各差備軍逢點實數一千四百二十二名,分隸十哨,其餘八十五名,則派定各差備,黃海道別馬隊三十名,已爲整頓矣。來四月初一日新舊軍合操後,舊軍例爲放送,而大將臣柳赫然,二十七日以大中日試才事,出去落馬,右足重傷,時未運步。初一日習操,勢未能設行,不得已待大將少差,退行。舊軍則不當留置等待,替直後,因爲放送之意,敢啓。傳曰,知道。
傳于蔡忠元曰,頃聞司僕提調之言,則遺失代徵馬五匹,而守直之人,則六人云。所徵馬五匹,竝還爲出給,守直人等,令該曹,依法囚治事言之。
以禮曹島主處禮單磨鍊單子,傳于趙珩曰,此禮單多少,問于廟堂處之。
李慶億,以兵曹言啓曰,當日幼學鄭訥稱名人,自宣仁門入來,差備門外擊錚,極爲駭愕,令攸司囚禁治罪。同門守門長朴東益,常時不能禁斷雜人,以致闌入,亦爲非矣。請推考。傳曰,允。
李慶億,以禮曹言啓曰,以本曹島主處禮單磨鍊單子,傳曰,此禮單多少,問于廟堂處之事,傳敎矣。臣卽往問於諸大臣,則以爲物種,則似無增加,而物數則疊加,宜當云。故一依大臣所言之數,付標以入之意,敢啓。
上在昌德宮。停常參·經筵。
領議政鄭太和所啓,頃日平山府使柳椐,奪有夫之女,以給他人云。雖未知實狀之如何,有夫女㤼奸,乃是死罪。奪給他人,與㤼奸者有間,雖不無減等之別,身爲守令,敢爲如此法外之事,其罪豈止於罷職而已乎?罪重律輕,未知其由矣。左議政沈之源曰,以其罪論之,擬律甚輕,外間亦有言之者矣。判事鄭□曰,非終至奪給之比,故據其罪目,參以元情照入矣,今聞大臣之言,不勝惶恐。上曰,諸大臣之言如此,更爲照律。禁府謄錄
召對時,上曰,守禦廳所用水鐵,隨其容入,料理覓給事,言于廟堂。
領議政鄭太和所啓,咸興監牧官姜渭興,以北道之人,素稱才諝,及差本任之後,頗能擧職,牧馬孶息之數,有加於前,而文報亦能詳盡,誠爲可嘉,而瓜期已迫,姑仍其任,以爲責效之地,何如?上曰,依爲之。司僕謄錄
上在昌慶宮。停常參·經筵。
文定王后忌辰齋戒。
卯時,有霧氣。自巳時至未時,日暈。
趙珩啓曰,右議政九度呈辭到院,而國忌齋戒,留院之意,敢啓。傳曰,入之。
以右議政九度呈辭,傳于趙珩曰,安心調理。
元萬石,以禮曹言啓曰,三字缺曹郞廳戶曹郞官及首譯洪喜男等五字缺禮單及問慰禮單各種二行缺租二千石,分給還上於京畿七字缺廣州沿海七面,尤甚被災,獨不與焉。似爲冤五字缺五百石,分給於廣州海邊民人處,秋來收捧,留置於山城,事勢便當矣。上曰,言該廳事,傳敎矣。頃因京畿監司吳挺一狀啓,統租二千石,旣已畫給於沿海被災之邑,今若除出二千石中,分給於廣州,則其數不多,本廳所捧餘租一千石,前頭賑恤,亦且不足。二百石除給於廣州,待秋還捧,會錄於本廳,何如?傳曰,允。
金壽恒,以刑曹言啓曰,卽接忠勳府移文,完南府院君,猝患疔腫,症勢極重,隔牆居醫員尹後益,送馬邀請,則多發不恭之言,終不來救。法典內,病人緊急告醫求救,卽往治療,不卽往治者,病家二字缺治罪,尹後益律文相考治罪云。觀此移文內辭緣,尹後益所爲,極爲痛駭。旣以醫術爲業,則凡人有病,尙且一字缺救之不暇,況在大臣乎?其罪不可尋常處置,所當囚推一字缺係是前朝官,移義禁府處置,何如?傳曰,事極驚駭,尹後益拿推處置,且令內局擇送鍼藥醫,使之往來看病,亦爲書啓。
元萬石,以承文院言啓曰,禮曹答島主送義城臨終走書契,再昨已爲磨勘啓下矣。臣等更思之,若無受其送物之語,則下送之後,不無執言之弊,故略改措辭,原單子中改付標以入之意,敢啓。傳曰,知道。以上燼餘
上在昌德宮。停常參·經筵。
文定王后忌辰。
巳時,日暈。未時,日暈。
藥房提調鄭維城,副提調趙珩啓曰,數日來,伏未審聖候若何?足部痿二字缺證,連進補劑以來,時無差減之效耶?臣等憂慮未弛,敢來問安。答曰,時無加減矣。
藥房二字缺問安。答曰,知道。
藥房,世子宮問安。答曰,知道。
李慶億啓曰,來十一日。二行缺
權大運〈以〉都摠府言啓曰,今日入六字缺習射,而國忌相値,不得爲之之意,敢啓。答曰,知道。
權大運〈以〉都摠府言啓曰,都摠管宋時烈二字缺司坐起進去晝仕,請出標信。傳曰,知道。
權大運〈以〉備邊司言啓曰,洪喜男齎去文書,旣已磨勘啓下矣。今聞洪喜男之言,貴州二字,必書於高行中,是彼中常規,今以榮莅榮還等字,加諸貴州之上,到彼之後,恐有執言之弊,願得改書以去云。卽爲分付該院,依此擧行之意,敢啓。傳曰,知道。以上燼餘
上在昌德宮。停常參·經筵。
權大運〈以〉都摠府言啓曰,副摠管柳淰,刑曹進去晝仕,請出標信。傳曰,知道。
右議政元斗杓十度呈辭。答曰,固辭二字缺此,只本職勉從之意,遣史官傳諭。
副修撰吳始壽疏曰,伏以臣,處事失當,厚招物議,方切二字缺之際,適叨非分之職,決不敢從他評議。冒昧三字缺,不得不陳疏自列,略及其槪矣。昨二行缺臣未能逆料,厥後捉送奴子六字缺之後,臣實未及聞知,不及於疏中者,蓋以此三字缺曲折,殊涉惶懼,縮伏禁廬,泯默罔措,危迫之二字缺有所不敢自安,敢干嚴威,不避僭越之誅。伏乞聖慈,亟賜鐫削臣職,且治臣瀆擾之罪,不勝幸甚。臣無任祈懇屛營之至,謹昧死以聞。答曰,省疏具悉。爾其勿辭察職。
傳于元萬石曰,召對爲之。
元萬石,〈以〉御營廳言啓曰,本廳三番前部後司屬慶尙左道一哨四哨,左部前司五哨合十哨軍兵,及京畿各差備軍五十名,來五月二十五日,京中逢點,六月初一日,與二番軍兵,當爲替代立番。各道監兵使處,以此依前知會調送之意,敢啓。傳曰,知道。
權大運,〈以〉兵曹言啓曰,三廳禁軍都別將設立之初,啓下節目,殊甚疏漏。依前榻前陳達,應行節目加磨鍊,別單書入之意,敢啓。傳曰,知道。
權大運,以兵曹言啓曰,今四月初七日,樂工趙廷秀稱名人,自宣仁門入來,差備門外擊錚,極爲稽緩,令攸司囚禁治罪。守門將朴原素,常時不能禁斷雜人,以致闌入,亦爲非矣。請推考。傳曰,允。
傳于蔡忠元曰,漢城府啓辭中松木刮皮處,更爲摘奸以啓云矣。何至今無黑白耶?
金壽恒,〈以〉義禁府言啓曰,莞島設庄罪人前縣監曺敬彬,今日之坐,當爲照律,而本道更査啓本觀之,則莞島犯耕,其弟敬璨所爲,而當初査覈時,欲分閔安道之罪,捨弟取兄,二字缺於有識士大夫,如是換名,入錄成冊云。以此言之,敬彬實非正犯,而況且其弟敬璨,本府有二字缺實是渠之所犯,當初査報時換名二行缺,有違按獄之體。令該曹敬璨更六字缺犯後,似當照律,敢稟。傳曰,依啓。
金壽恒,以刑曹言啓曰,江華留守徐元履,江原監司姜栢年啓本,久囚定配罪人等裁處事,啓下刑曹,所當卽爲相議覆啓,而判書有故,參判未肅拜,小臣獨爲來坐,事係重大,所見固陋,限內不敢回啓之意,敢啓。傳曰,知道。
金壽恒,〈以〉刑曹言啓曰,去閏三月三十日召對時,獻納閔維重所啓,司僕寺啓下罪人元世欽者,典獄署官員,旣不囚禁,而渠亦歸臥西江本家,及其累累傳播之後,始爲就囚,事極痛駭。請令攸司,元世欽本犯外,以此加罪。上曰,本犯外,不可不加罪,而崔敬立,已令本府覈處,待其結末而處之,俾無未盡之事可也事,傳敎矣。所當卽爲擧行,而崔敬立尙未處置,待結末後稟處之意,敢啓。傳曰,知道。
執義李惟泰疏曰,伏以臣,聞母病下來之後,謹上危迫之辭,復申私懇,冀蒙聖慈垂察,許遞臣職名,日夜企望而已。乃前月十五日,道臣傳下批曰,予不多誥矣。趁此春暖,將母上來,臣奉讀再三,不勝隕越于下,臣有何可取之才,而殿下隆眷若此,愧懼悶蹙,罔知所爲。繼又於其月二十七日,臣伏承承旨同月十四日成貼,以臣爲司憲府執義,斯速乘馹上來事有旨,臣驚顧失措,鑽地欲入而不可得也。臣自前年十月解官,至今僅七月之間,四遷其職,召命絡繹,雖古之一歲九遷其官,無以加矣。臣之無狀,殿下知之,臣之無所用,朝臣非不知,而乃以亞長重任,妄擬匪人三字缺授之,朝廷之擧措如此,其何以服民心哉?二行缺衆賢之列,沾辱名器,傳笑四方,非細事六字缺疾病他故,廉隅所在,不可冒進,況臣十年不出門庭,頃日行役之餘,宿患復作,新症添發,委頓床席,呻吟苦痛,神思荒落,萬事茫然,一字缺筋力精神,雖欲勉强,其能奔走服役,以效其職哉?形勢如彼,病勢如此,以彼以此,決無可進之望。伏願殿下,亟命還收臣所叨之職,因許臣留養老母,以盡餘年,千萬幸甚。臣無任戰慄屛營之至,昧死以聞。答曰,省疏具悉爾懇。此非偶然之意也,爾其勿辭,從速上來。
金壽恒,〈以〉訓鍊都監言啓曰,前兵使金鏡,馬兵右別將,已爲啓下,而方在罷散中,時無職名,依例付軍職,冠帶常仕,何如?傳曰,允。
忠洪監司,副提學尹文擧上去不得事,啓。傳于金壽恒曰,踏啓字。
以副提學尹文擧遞差傳旨,傳于金壽恒,此狀啓,該曹使之回啓。
蔡忠元,〈以〉漢城府言啓曰,本府草記,傳曰,監役輩,恐有罪責,不無朦朧之言,各別嚴飭摘奸。且斫松爲薪之弊,亦爲嚴禁可也事,傳敎矣。又傳曰,漢城府啓辭中,松木刮皮人,更爲摘奸以啓云矣。何至今無黑白耶事,傳敎矣。自今初日,發遣郞廳,四道分掌摘奸,而南道內南山則自倉洞·會賢洞·墨寺洞·南小門洞,現頉生松新斫痕十一條。外南山則自南伐兒·往十里·水鐵峴等各處,生松新斫痕一百四十九條,削皮松二十二字缺松十九條,生松新斫痕一條。外山則自東大門四字缺坊,永離亭裳巖,安巖三城堂二行缺生松新斫痕六條,削皮松二條,西道六字缺門西邊仁王山,至社稷洞,現頉生松新斫痕五字缺松四條。外山則自德明·沙峴內外山·鞍峴內外山·洪濟院等近處,現頉生松新斫痕七十四條,削皮松四十二條矣。四山周回廣闊,登陟亦未便易,數日之內,勢未及遍觀矣。今承傳敎,不勝惶恐,摘奸處姑先書啓,至如北道之中興洞,西道之淨土等處,時未盡摘奸,從後書啓計料,而現頉處山直及分授人等,自本府從輕重治罪,四山監役等,亦不能無不能檢飭之責,從重推考,何如?傳曰,知道。刮皮松,豈但此而已乎?當爲內摘奸後,知其虛實處之,監役等姑勿推考。
掌令黃儁耉,持平姜裕後啓曰,西原縣監李晩吉,非無治劇之才,而嗜酒成病,官事廢墜,刑杖過濫,民怨日興,當此荒政方急之日,不可仍置其任,聖批以詳察爲敎。晩吉之嗜酒濫刑,人所共知,西原之距京城,亦且不遠,此非泛然風聞之比,別無更爲詳察之事情。西原縣監李晩吉罷職。振威縣監李克濱,家行悖惡,得罪倫紀,人皆唾鄙,羞與相對。曾因財利間事,蓄憤於其妻男尹垶稱名人久矣。頃日尹垶之子,爲見其叔母,歷入其縣,則使下人頭髮扶曳,結縳刑機,直施笞杖,有同奴隷,而旋卽曳出門外,道路觀者,莫不駭憤。其設心處事,言之可醜,居官無狀,又不足論,如此之人,不可齒在衣冠之列。請振威縣令李克濱,削去仕版。新除授掌令許穆,二字缺京畿連川地,請斯速乘馹上來事,啓。答曰,依啓。
趙珩,以吏曹言啓曰,二行缺宋浚吉疏曰,伏以臣,半行缺惻可泣鬼神,臣病裏心弱,奉讀再三,六字缺橫流。噫,臣何以得此於聖明哉?臣雖愚三字缺一端人心,苟可以自力供職,何敢息偃燕便,以負我聖明罔極之恩哉?顧臣癃頹之餘危症疊發,眞元日鑠,氣息如線,階庭堂戶之間,猶不得任意行動,況望其扶策筋骸,以奔走於劇地乎?靜居屛事,積久調息,賴天之靈,或得蘇完,則燥濕辛甘,庶可隨分效力,而卽今情勢,姑無此望矣。懇乞聖慈,察微臣病非飾僞,念憲職不可久曠,亟賜遞改,回授他人,公私豈不幸甚。臣不勝感激祈懇之至,謹昧死以聞。答曰,省疏具悉卿懇。卿辭至此,今姑勉副焉。
延安幼學金時翼疏曰,伏以□數行缺。省疏具悉。當令該曹處之。
上御熙政堂,召對入侍。左議政沈之源,吏曹判書宋時烈,吏曹參判李一相,都承旨趙珩,獻納閔維重,侍讀官李翊,檢討官吳始壽,記事官孟胄瑞,史官呂聖齊·鄭重徽。
翊,進講心經,自朱子曰君心元有思至,雖不可,亦以爲可也。讀一遍訖,上亦受而讀之。時烈曰,心者,善惡間皆有思也。不擇而行之則非矣。主張者,主宰之謂也。以孟子之言觀之,則心之思者,皆善也。朱子之意,則差有不同,以爲善惡皆有思,而但有主張者存耳。天之體虛,故無有限量,心之虛亦如是也。方來者,將來之謂也。前乎千百世,橫說也。後乎千百世,竪說也。上曰,此乃泛然論之耶?心之虛,則可以知千百世之事耶?時烈曰,所謂千世之日,可坐而致者,是也。非如佛家之所謂靈者也。子張問十世可知歟?子曰,殷因於夏禮,所損益可知也,周因於殷禮,所損益可知也,所推而知者,如此也。一相曰,皆在目前云者,以理知之二行缺下池譙自謂耶?時烈曰,然矣。敬以直內八字缺義也。甘食甘飮,與易爲食易爲飮,同義也。俗談三日不食有盜心者,此之謂也。顔子亦不厭糟糠,飢之致其食二字缺固不害於爲仁矣。上曰,不失其正則何害之有?翊曰,凶年飢歲,良民變爲盜賊者,飢渴切迫,失其本心也。故孟子曰,富歲多賴,凶歲多暴者,正謂此耳。始壽曰,口腹之失其性,易知,而人心之失其性,難知,以易知者,推難知者,先儒之說也。時烈曰,朱子以飢渴與貧賤爲對,益以貧賤生於飢渴也。小而末者,卽所謂飢渴也。大而本者,心志也。趙氏名,歧也,所爲云者,謂厭貧賤而求富貴也。上曰,飢渴切身然後,猶之可也。不至切身而喪其心,以求富貴者何如耶?時烈曰,下章詳言之矣。雖死不食者,恐其心之失其正也。或能決死生於危迫之際,而不免計豐約於晏安之際,此之謂失其心者也。上曰,危迫之時,有動心忍性,晏安之中,則醉不省察,未可知也。之源曰,失其本心,故如此也。一相曰,操存舍亡者此也。時烈曰,孟子之言,無非警策也。上曰,只言飢渴,則人不覺悟,故竝言貧富矣。一相曰,以小害大,以末害本者,其旨深矣。時烈曰,孟子七篇之中,皆發明一箇心字也。孟子闢異之功,韓愈以爲不在禹下,而心體發明之功,爲愈於闢異也。蓋吾之心明然後,辭以闢之廓如也。取譬而言,則闢異端,捍邊疆之功也。心體發明,安社稷之功也。上曰,飢渴爲心害者,指貧賤者而言耶,指富貴而言耶?時烈曰,雖在富貴之中,而若有患失之心,則同歸於飢渴之害其心矣。堯·舜·禹以天下相傳,而猶曰人心危,道心微,人心,口腹也,道心,仁義也。雖聖人在天子之位,亦以口腹爲戒也。前日所陳宋仁宗,思食燒羊而遽停之,此不爲飢渴害者也。三字缺直以富貴爲心害者,所謂何不食肉味者,四字缺古之人君,雖富有天下,而猶思蓄積二行缺往往耽餌而死,是未可知也。時烈曰,七字缺以吳·越事言之,無伯嚭,則句踐焉得以窺覦四字缺之不尊,蓋由於奸臣之黷貨矣。時烈曰,文臣不愛錢,武臣不惜死,文臣不愛錢然後,紀綱振肅,武臣畏戢,不惜死矣。維重曰,此岳飛之言也。上曰,忠臣之言,固如是矣。一相曰,士愛一文錢,不直一錢之說,有之矣。上曰,文臣,徵索於武夫,而少拂其意,則彈䮕隨之,故武輩以爲,如此賂物則受之云。時烈試以外方事言之,爲守令者,律已嚴則不下一杖,使民股慄,律己不嚴,則雖日加捶楚,而視之尋常矣。蓋我朝祿少,士夫未免有苟且之心矣,洪範不云乎?凡厥庶民,旣富方穀,此言富而後能穀也。上曰,我國祿捧,何可形言?一相曰,其在士夫砥礪之道,豈可計較祿捧之多少耶?之源曰,人臣事君之道,非係於祿捧之多寡也。上曰,在下之道,雖如此,而以國體言之,不亦待之太薄乎?維重曰,平時則士夫無設庄之事,而足以安過矣。上曰,伊時則待下之道,極其豐厚,故大臣無長壽者,蓋旣貴且富,不能久而享之也。維重曰,一朔騶直,亦不爲少,或至逾年,則其數幾何不爲儲積,或不作家則人皆疑之,以爲買田設庄,淸議甚鄙云。之源曰,臣之高祖,見新婦時,多以騶木給之,而其乳母,轉買田土於衿川,臣之祖,杖其乳母云矣。維重曰,故相臣鄭澈,祿捧騶直,不留於家,一時盡散於儕友親黨,以至今稱之不衰矣。上曰,寵幸之臣,則不遞戶房承旨云。以其兼房之最好伊時之事,可謂笑談矣。時烈曰,設在之事,人或非之,二字缺之好,尙亦可見矣,而以宋朝事言之,大臣見沒六字缺有無以無爲對,則甚有憂色二行缺同,奚暇治禮義哉?衣食之路,亦不可五字缺飯蔬曲肱,樂在其中,敎弟子當如是矣。上曰,敎之以利,則其弊也有不可言矣。許衡亦是大儒也。二字缺引用中國人,各盡其才,可謂盛矣。時烈曰,夷狄中豪傑也。遂掩卷。
之源曰,近日日氣溫和,聖候,何如?上曰,服藥後頗有顯效矣。之源曰,時雨適副農民之望,可謂幸矣,而似爲不足,是欠矣。上曰,沛然浹洽則好矣,而如是而止,不能無憂矣。之源曰,京中雖有雨澤,而外方則甚旱云矣。今年農事,立苖則豐年之兆,而多有旱徵,以是爲慮云矣。珩曰,江原道農事形止,則已爲馳啓矣。雨澤頗洽,幾盡付種云矣。上曰,秋成然後,可以寬心,而憂心如懸矣。聞西路則秋牟無形,多有反耕者云,此甚可悶矣。之源曰,秋年有關於農糧,至於反耕,則何以爲農作乎?朝家命令,非不美矣,而一字缺切不奉行,誠極寒心。頃日鱞寡孤獨食物題給之命,實出於朝家軫恤之意,爲守令者,所當盡心擧行,一一劃給,使無不均之歎,而聞慶尙道守令中,有元不題給,而以題給樣瞞報道臣者云,事極痛駭,而第未能的知某邑,故不得請罪矣。上曰,令本道嚴査啓聞。時烈曰,臣待罪政曹,守令非不欲精擇,而切無可合之人,塡差之際,苟簡莫甚矣。上曰,拘於品秩耶?一相曰,非但窒礙於此也。或拘於越等與解由矣。之源曰,臣在政曹時見之,五品以下則頗易,而郡守以上,最難備擬矣。時烈曰,心知其不可而不得已擬差,是亦臣等之罪也。一相曰,牧府使備擬時,則揣摩之際,日已晩矣。望筒之二字缺此也四行缺矣。臣待罪訓局,見外方屯田,多有釐正之處,四字缺者,延安屯監朴曾,恣行胸臆,憑公營私之弊,罔有紀極。一字缺不嚴査處之故,軍色郞廳李松㱓,使之及時下去,一一二字缺以來,則松㱓顯有規避之迹,累日托病不去,事甚可駭,囚推色吏督送矣。上曰,微末小臣,何敢如此?體統之不立,可知矣。維重曰,啓曰,春川府使吳挺緯還除京職之命,實出於體下之仁,群下孰不欽感?但此事非由於大臣筵臣之所陳達,而內旨遽降,命除京職,事甚未安。且有後弊,請還收挺緯還除京職之命。上曰,已諭毋煩。
又啓曰,沃川人鄭暘嗾奴脅隣,作變人家之狀,不但具載於其時文案,鄕里皆洞知而公言之,以至傳聞,莫不駭憤。頃因暘奴擊錚,令本道査覈,則査官懷仁縣監李順男,不爲明覈,專聽其訴,循私掩實,飾辨瞞報。監司李泰淵,從而啓聞,盛爲伸理,以爲作變之事,旣無豫知之迹,年滿七十,混被全家之律,冤枉已甚,殊非法典本意。及有更査之命,然後,馳報待罪,而乃曰,不待更査,已得實狀,渠以六十五歲自供,則從其所供而定罪,實無違法之事。全家被罰,猶云末減,夫一人之見,而是非白黑,頃刻判異。一人之罪,而輕重枉直,前後懸殊,臣竊怪訝,査官之循私瞞報,旣如此,則見露之後,所當具由罷黜,而不此之爲,反加庇護,諉以在於僻左,未聞公論,尤極無據。且暘之罪惡,考律勘斷,則可殺不可赦也。雖得不死,遷之有北,在法當然,而乃止於定配寧海。前監司李慶億,亦難免其失。請忠洪監司李泰淵,懷仁縣監李順男,竝命罷職,同副承旨李慶億,二字缺鄭暘,更令移配邊遠。上曰,依啓。但兩湖監司,一時竝遞,則荒政二行缺,成王,賜魯以天子之禮樂,使用之於周公之廟,五字缺成周治,而子孫反以僭禮,用於其廟,此豈周公之心哉?三字缺以爲成王之賜,伯禽之受,皆非也。況未有君賜而僭用者乎?二字缺領府事,一生忠厚謹愼,身無疵累,而乃於歿後送終之一字缺用此僭制,誠可歎也。古人於名器禮分之際,雖不必謹戒嚴防,其意豈偶然哉?此事雖出於厚葬其親,蔑識妄作,而未免爲亂名犯分之歸。請令有司考律勘罪,仍命改葬,去其非禮,以安亡人之心。上曰,此非亡人之所知,而至於改葬,則實爲重難矣。近聞士夫家,尋常用之,滔滔者皆是也。惟獨此家顯著,不可全專責矣。維重曰,衰世名分,不可使僭越事,當隨現治之矣。上曰,金佐明,姑先推考處之。
又啓曰,奢侈之風,爲今痛弊,而閭閻之間,婚姻之費,爭相務勝,日以益甚。其所以移風易俗,導民爲儉者,不在於一時法令之末,而只在於國婚時,躬示節儉,以爲之先也。前冬玉堂之箚,已進此說,近日儒臣之入侍,亦以陳戒,而皆蒙聖明之嘉納,正宜在下之人,精白欽承,以成其美,而頃者興平尉三揀之日,接待振三字缺成設供具,甚爲豐侈,此事雖有前例,當此災異荐臻,飢民賑救之日,何可必從前例,有同豐豫之時乎?其不體上意,猶踵前習之失,不可置之,請副率元萬里罷職。上曰,其家所爲,雖未詳知,而掖庭下人,則務簡以送也。無知下輩,招呼諸宮家奴子,以致濫雜云。蓋由於不爲申飭之致,此非但元萬里所失也。維重曰,非謂其家,盡知此事,若爲論罪閭家,必知上意之所在,當爲觀感之一字缺矣。上曰,所論如此,元萬里,從重推考。
又啓曰,生民休戚,係於守令,不可不擇。吏曹則擇人用之,臺官則劾其不可,二字缺日昃,朝廷上美事也。臣於卽日未入侍前,見吏曹判書宋時烈,言及新授守令,多非其人,則以下缺以上燼餘
傳曰,召對爲之。
召對時,領議政鄭太和所啓,江都事,原平府院君元斗杓,自前主管矣,及陞相位之後,亦爲仍察矣。今則旣遞相職,與時任之時不同,雖不得頻頻進參於備局之坐,其所幹之事,則不可代以他人,令本司有司堂上洪重普,專掌江都之事,必往復稟議于原平府院君,聽其指揮擧行,似當矣。上曰,依爲之。備局謄錄
上在昌德宮。停常參·經筵。
召對時,持平姜裕後所啓,小臣遞任淸州未久,請以淸州民弊陳達焉。上年春,朝廷劃給淸州新刷寺奴三十,寺婢二十口於兵營者,意有欲除舊兵營營屬下人,往來五番之弊,而兵營奴婢,則盡爲移來淸州,元無往來立番之弊,亦無不足之事。鎭撫等任,則必須曉解文字,習知營門規例然後,方可爲之,而寺奴等,本是村民,一朝强責,而平生素不習之事,其勢末由,故雖爲劃給寺奴婢,不過添兵營奴婢之數,而舊營鎭撫等往來立番之弊,猶復前日。朝廷欲除往來立番之本意,歸於虛地,大槪寺奴婢等,名雖奴婢,異於各官。各營奴婢,一年身貢備納之外,任便其生,無異於良民,猝定營奴婢之役,則勢難堪當,故邑內寺奴婢等,聞有劃給兵營之擧,擧皆驚駭,一夜之間,二十餘家先爲逃亡,其族屬等,恐有一族被侵之患,數十餘家,又從而逃散外村。寺奴婢等,亦爲驚動,皆懷潰散之心。臣以水土之官,不勝悶慮。兵使亦在淸州,詳知其潰散之狀,故臣一邊開諭其族屬,使之還集,一邊言于兵使,緩其劃給之期,鎭定人心,則逃奴婢等,稍稍還集。又爲馳往監營,欲具由啓聞變通之意于監司,則監司李慶億,答以兵營還移海美便否,査啓之時,已陳劃給寺奴婢難便之事,今不可更爲啓問云,故不得已臣遞任上來之時,成冊劃給寺奴婢小名,送于兵營矣。其後聞入對兵營寺奴婢等,多有逃亡者,兵營則每有督令充其五十之數而又有徵闕於其一族及次知色吏云。寺奴婢一人之逃,而十人逃之,一家之逃,而十家逃之,此淸州大段民弊,合有變通之擧矣。上曰,然則寺奴婢,還爲不給乎?領議政鄭太和曰,旣爲劃給之後,以其奴婢等逃散之故,還爲不給,似未妥當矣。上曰,然矣。姜裕後曰,兵營奴婢竝四十餘名,而兵營則異於各官,無出站接待使客之事,奴婢只爲使喚於營中,故實無不足之事,劃給寺奴婢之擧,徒爲民弊矣。鄭太和曰,臣亦嘗聞淸州寺奴婢等逃散失之言矣。姜裕後新遞淸州,熟知其弊而陳達,前監司李慶億,不爲啓聞云。待新監司下去,詳査兵營奴婢無不足之事,雖不劃給寺奴婢,可以支撑之勢,及寺奴婢移屬兵營,弊端有無,啓聞後處置,何如?上曰,依爲之。
傳曰,召對爲之。
有政。以元斗杓爲原平府院君,李雲林爲成均學錄,宋昌爲檢閱,沈益善爲監察,宋搏爲振威縣令,權尙矩爲兵曹正郞,趙爾䎘爲司畜別提,南九萬爲副校理,宋浚吉爲右參贊,金萬均爲修撰,李至爲漢城參軍,李應蓍爲大司憲,李守恒爲監察,呂聖齊爲典籍,成楚容爲西原縣監,閔燾爲咸興判官,李有謙爲戶曹參議,李袗爲忠洪監司,李程爲文學,成震長爲長水察訪,鄭致和爲工曹判書,郭有欽爲典獄奉事,睦來善爲校理,閔周冕爲司書,郭之欽爲良才察訪,李東顯爲長湍府使,鄭伯基爲懷仁縣監,呂爾載爲戶曹參判,南天澤爲禮曹正郞,柳行昌爲禮賓別提,姜鎬忠洪都事,金元瑞爲軍資奉事,呂聖齊爲兵曹佐郞,柳重炯爲司贍主簿,李之馨爲禮曹正郞,洪茂爲監察。以上燼餘
上在昌德宮。停常參·經筵。
義禁府啓曰,莞島設庄人査啓時,曺敬彬,與其弟敬璨,換名成冊,不當橫加其罪,故令該曹曺敬彬推覈,區別正犯後處置之意,啓稟蒙允矣。卽接刑曹移文,曺敬璨莞島設庄事,旣已遲晩取招,方爲照斷其罪,兄弟中已爲區別正犯,則其兄敬彬,別無論罪之事,照例處置云。敬彬當初因換名査報,橫被拿推,今旣區別科罪,則敬彬似當分揀,何以爲之?敢稟。傳曰,依啓。禁府謄錄
上在昌德宮。停常參·經筵。
藥房提調行戶曹判書臣鄭維城,右副承旨臣權大運啓曰,數日來,伏未審聖候調攝,何如?卽今進御八珍湯,當初議藥時,適値眼患感冒未及平復之時,加入中兼治之材,商議添入矣。眼患諸症,今已快復,則加入兼治之材,似當減去,敢此竝稟。答曰,眼患兼治之材則姑置之,可也。
中宮殿問安。答曰,知道。
再啓曰,臣等伏承聖批,眼患兼治之材,則姑置之可也之敎,卽與李耆善·崔栶及諸御醫等商議,則八珍湯前加入中,防風·白芷則兼治眼患,五味子·麥門冬則夏月淸肺之材,仍存勿去,蔓荊子·赤伏神,治症不緊,竝爲減去,而黃芩淸肺熱,甘菊淸頭目,此兩材,更加七分宜當云。依此加減劑入,何如?答曰,依啓。甘菊,姑徐似當。藥房謄錄
義禁府啓曰,忠洪水使李,交代後拿來事,曾命下矣。新水使朴之墉,自長興任所,除朝辭直爲赴任,則交代之期不遠。都事發遣拿來之意,敢啓。傳曰,知道。禁府謄錄
上在昌德宮。停常參·經筵。
召對時,左議政沈之源所啓,訓局火藥合劑所用石硫黃,其價甚重,貿用爲難,東萊留置硫黃取用,何如?上曰,當思區處之道然後,方可取用,與領相相議以處。
司僕寺啓曰,在前則豐川有監牧官,管察豐川·椒島·殷栗·席島·長淵·白翎島三牧場矣。中間緣椵島漢人往來,侵害椒·席兩島,竝無牧馬之故,罷其監牧官,白翎則仍使僉使兼監牧,而椒·席兩島,還爲放馬之後,不設監牧官,都屬於海州監牧官。道路懸遠,不能往來看察,以致馬政虛疎。頃日席島馬匹欠縮之多,實由於此也。加以遠處牧子,應役於監牧官之際,勞費甚多,將不能支堪。非但渠輩呈訴,願得復設監牧,揆以事理,旣有放牧之馬,則似當依舊還設,使之專意察任,豐川監牧官差出,依古例,長淵·殷栗等地,兼察,何如?傳曰,允。司僕謄錄
有政。以元植爲工曹佐郞,李翊爲正言,李三俊爲工曹正郞,趙世煥爲兵曹正郞,許以淸爲典獄參奉,吳釴爲東部參奉,宋致遠爲健元陵參奉,韓友琦爲刑曹正郞,李日三爲典籍,金振元爲成均學正,金世熙爲校書著作,李殷相爲承旨,柳行昌爲掌樂主簿,李有淐爲忠洪都事,姜復先爲金郊察訪,鄭以亨爲漢城參軍,金以鏡爲漢城庶尹,韓翼文爲漢城判官。
上在昌德宮。停常參·經筵。
有政。
李慶億,〈以〉都摠府言啓曰,今日入直軍士中日習射,請出標信。傳曰,知道。
李慶億,〈以〉都摠府言啓曰,今日入直軍士中日習射事,標信命下矣。政事相値,不得爲之之意,敢稟。傳曰,知道。
李慶億,〈以〉備邊司言啓曰,漢城府堂上官,全數被遞,察任無人,京兆重地,不可一日暫曠,當日內爲政差出,何如?傳曰,依啓。四山監役,亦爲差出,使之趁卽察任。數行缺。
李慶億,以備邊司言啓曰,如有數字缺闕內會坐時,取見政院草記軸,在前非一非再,或承旨□書封署送來,例也。臣等卽到賓廳,求得昨日草記軸,則政院答以草記軸,不可出政院門外云。終不送草此,實曾未所有之事,其不識事體甚矣。當該承旨推考,何如?傳曰,大臣不得見政院公事,何以爲政於國中乎?輕蔑大臣,莫此爲甚,極爲驚駭,當該承旨,先罷後推。
李殷相,以兵曹言啓曰,都試今方開場,而爲政之命,適値此際,臣命夏,詣闕參政,政罷後當還試場,而許多試冊及修栍諸具,排張廳上,勢難撥罷。參知臣正英,仍爲開坐,以待臣還,試才之意,敢稟。傳曰,知道
臣等請推承旨者,只爲其未諳舊例,而今承聖批,以輕蔑大臣爲敎,至於先罷後推,有以見聖上尊事體之盛念,而第念諸承旨,豈有輕視臣等之心而然乎?不過新進之官,不識古事,院吏亦無解曉規例者,以致如此,推考之罰,足以懲後,況諸承旨同坐廳中,適有此事,則必不敢歸察當該,而晏然行公,喉舌重地,一時俱空,開政等事,亦多稽遲,伏望還收先罷後推之命,依前啓請推考,方似穩當,惶恐敢啓。
賓廳啓辭。答曰,啓辭至此,不得已允從矣。
李慶億啓曰,以備邊司啓辭,當該承旨罷推事命下之後,以事在諸承旨會坐廳中,別無當該,故皆不敢自安,相繼出去。今方開政,且値晝講,而廳中只有臣慶億,勢難推移。都承旨趙珩,右承旨金壽恒,左副承旨權大運,同副承旨李殷相,竝牌招,何如?傳曰,允。
正言李翊啓曰,伏以臣,日者,忝直玉堂,聞正言呂閔齊,未及處置,引避,諸僚之遞傳前啓,臣書通其違失體例之意,則閔齊卽爲引避矣。及見憲府處置之啓,則至以半夜臺廳,物議奚至,跡涉避事,□態可惡等語,斥閔齊,臣以爲憲府必未詳曲折,而至缺通其本情之不然,則持平姜裕後,答以已與同數行缺後,亦慮其論人之心,以情缺致閔齊橫被避事之劾。臣於此,實有所不自安,缺欲陳章自列,而適有私故,有未遑焉。意外新除,忽及此際,臣誠慚懼,罔知攸措,臣旣有誤人之失,何敢晏然於臺次,請命遞斥臣職。答曰,勿辭。
持平姜裕後啓曰,臣重患頭風,頭目眩暈,扶病供劇,症勢忝重,連呈辭單,見沮政院。卽者承召詣闕,得見正言李翊啓辭,則擧臣姓名,而至以言不見信,終莫回聽爲言,臣不勝未安之至。旣有前啓,又有處置,則前啓與處置一時論啓,乃臺閣規例也,而前正言呂閔齊,只傳前啓,不爲處置,而旋卽引避,還推已傳之啓,實是前所未有之事也。心甚怪之,處置之時,與同僚相議請遞,而果以半夜臺廳,物議奚至等語,斥之矣。傳啓之後,得接李翊書,則閔齊之引嫌,由於通其違失體例之意云,而臣意以爲,引避則雖緣玉堂之相通,而當初只傳前啓,而不爲處置,則誠難免避事,故卽通于同僚,刪去半夜臺廳物議奚至文字,而情態改以其情,此則實非不信翊之所言也。且見獻納閔維重疏本,則呂閔齊之只傳前啓,由於其言,而至被避事之劾云。此則實臣未詳其間曲折如許之致,而緣臣率意論劾,致此紛紜,臣尤不勝瞿然。臣之率爾之失,實所難免,何敢晏然仍冒乎?請命遞斥臣職。答曰,勿辭。
掌令黃儁耉啓曰,發論同僚,已爲引避,則未及退待之前,正言呂閔齊之欲傳前啓,來詣臺廳,旣攝無據,而傳啓政院之後,旋卽以不先處置引嫌,還推已傳之啓,其爲擧措,不但顚倒,亦不無規避之跡,故臣與同僚,相議請遞矣。今見獻納閔維重上疏及正言李翊避辭,則呂閔齊事,不過已見不明,有此顚倒之擧,至於避事則實□情,處置率爾之失,在所難免。臣何敢晏然?請命遞斥臣職。答曰,勿辭。
缺數行啓曰,臺諫出仕事,命下矣。闕門將閉缺招之意,敢稟。傳曰,知道。
李殷相,以司僕寺言啓曰,在前則豐川有監牧官,管察豐川·椒島·殷栗·席島·長淵·白翎島三牧場矣。中間緣椴島漢人往來,侵害椒·席兩島,竝無牧馬之故,罷其監役官。白翎則仍使僉使兼監牧,而椒·席兩島,還爲放馬之後,不設監牧官,都屬於海州監牧官。道路懸遠,不能往來看察,以致馬政虛疎,頃日席島馬匹欠縮之多,實由於此也。加以遠處牧子,應役於監牧官之際,勞費甚多,不能支堪。非但渠輩呈訴,願得復設監牧,揆以事理,旣有放牧之馬,則似當依舊還設,使之專意察任,豐川監役官差出依古例長淵·殷栗等地,兼察,何如?傳曰,允。
備忘記,傳于李殷相曰,前判書蔡裕後·許積,雖仍一時臺啓,不得已允從。厥後思想,殊甚□,矧玆國事艱虞之日,如許重臣,豈可以薄過細故,久處散地乎?其令該曹,竝令敍用。
吏批,判書宋時烈進,參判李一相進,參議趙復陽服制,都承旨趙珩進,以兪棨爲承旨,許積爲判尹,申翊全爲左尹,李之馨爲咸陽郡守,洪處尹爲司諫,蔡裕後爲兼知經筵,呂閔齊爲載寧郡守,金世豪爲禮賓別提,安獻徵爲錦山郡守。
傳曰,禮曹參議李尙眞,右尹除授。左承旨金壽恒,右承旨權大運,左副承旨李慶億,右副承旨李殷相,同副承旨兪棨,兼知經筵鄭致和,兼同經筵蔡裕後。
兵批,判書洪命夏進,參判柳赫然病,參議吳挺垣進,參知李正英,都試坐起進,右副承旨李殷相進。〈以〉趙持綱·鄭載岱·沈栢·尹坤,爲四山監役,鄭之虎爲五衛將,崔惠吉爲副摠管,朴燧爲武兼,蔡裕後爲知中樞,康汝楫爲鐵山監牧官,蔡忠元缺副護軍,柳孔傑爲海州監牧官,安仁健缺
權大運,以□言啓曰,數行缺上來遲速,未可豫料,佐郞姜頊以數字缺待罪中不得行公,本曹煩劇,實非他司之比,□郞廳,決不可兼察各掌之務。正郞權碖,兼春秋豫備改差,專察本曹之任,何如?傳曰,允。
大司憲李應蓍啓曰,竝引嫌而退,旣傳前啓,旋卽還推,蒼黃引嫌,擧措顚倒,則相議請遞,勢所固然,不可以此輕遞言官。請持平姜裕後,掌令黃儁耉,竝命出仕。傳曰,允。
晝講時,正言李翊所啓,春川府使吳挺緯還除京職之命,實出於體下之仁,群下孰不欽感?但此事非由於大臣筵臣之所陳達,而內旨遽降,命除京職,事甚未安,且有後弊。請還收春川府使吳挺緯還收京職之命。上曰,已諭,毋煩。
又所啓,沃川人鄭暘,旣負難赦之罪,而査官專聽其訴,循私瞞報。監司李泰淵,從而啓聞,盛爲伸理,及有更査之命然後,馳狀待罪,大變前說,一人之見而是非白黑,頃刻判異,一人之罪而輕重枉直,前後懸殊,豈非無據之甚者乎?雖仍他事,已有罷推之敎,而査報之官,旣爲罷職,則伸救啓聞,而監司不可獨免其罪,前監司李泰淵,請命罷職。上曰,依啓。
又所啓,前參判金佐明,於其父母之葬,皆用隧道,誠極寒心。名分禮法,至嚴且重,如有犯之者,則正宜隨現而重治,不可以士夫間或有是事,而有所容貸也。昔唐魏徵之葬也,太宗賜以羽葆,徵妻辭而不受。佐明以秩高宰臣,待親之道,寧不如一婦人,而徒欲厚葬其親,不覺自陷於僭竊之罪,使其親一生忠謹之德,有愧於送終之禮,國家若以姑息爲恩,而不以從禮爲正,則朝廷之待故臣,無乃太薄乎?佐明所爲,不可推考而止,請令有司,考律勘罪,仍令改去其非禮。上曰,未知其眞的,而徑先考律,似涉未妥數行缺萬民之志也。前冬玉堂之箚請裁損,先自數字缺曰儒臣之入侍,亦以此陳戒,皆蒙聖明之嘉納,下之人精白欽承,以成其美,而頃者興平尉三揀之日,接待□內之人,大張盃盤,盛陳贈物,當此災異荐臻,餓莩滿路之日,不體上意,有此豐侈之擧,決不可尋常推考而止,請副率元萬里罷職。上曰,宮家下人不能禁止之狀,非獨元萬里之所失,勿爲煩論。
又所啓,特除授咸陽郡守李光輔,以詭誕迂闊之人,曾爲守令,未有治績。錦山郡守邊麟吉,輕率拙劣,甚無體貌。載寧郡守尹時達,爲人庸劣,履歷無多,不合字牧之任,人多言之。今此所論,實非泛然風聞之比,而當此賑救之時,守令之赴任,一日爲急,曠日爭執,民事可慮。咸陽郡守李光輔,錦山郡守邊麟吉,載寧郡守尹時達,竝命遞。上曰,依啓。
又所啓,凡於召對時,臺臣之入侍者,苟有所懷,未及往復於同僚,則先啓後通,已有近例,實非無前之異擧,而大司諫曺漢英,强引細故,惹起鬧端,若使閔維重之所奏,或失其宜,則擧而論之,未爲不可。如其不然,而徒欲區區於體例之末,則已極苟且,況維重前此召對之時,亦有此事,而漢英曾無引嫌之擧,獨於此論,有此起鬧,臣實未曉其意也。及其處置而請出,則有何難便之嫌,而旋呈辭單,有若避事者然哉?大司諫曺漢英,請命遞差。上曰,諫長之遞,似不當率爾,更加詳察處之。
又所啓,司諫李慶徽,隨波引嫌,旋爲呈單,使已發之論,因此闕啓,至於二日之久,殊甚未安。司諫李慶徽,請命遞差。上曰,依啓。
傳于權大運曰,中旬前砲手則放幾柄乎?問啓。
李殷相,以備邊司言啓曰,對馬島求貿馬鞍二部,自本道分定於統營,精備以給事,纔已啓行會矣。卽接統制使馳報,鞍子諸具,皆自本營□備,而其中所用眞象毛,他無可得之路,數行缺亦無所儲云。外國應求之物,有所未數行缺埋沒,尙方所在象毛,量其容入,特爲下送,何如?傳曰,允。
李殷相,以義禁言啓曰,罪人崔敬立,今日□坐,所當一時照律,而敬立更推供招內辭緣,獄卒及刑曹書吏處憑問,則各人招辭,與敬立所供之辭,大爲相左。前頭必有更問之擧,姑爲仍囚,給末後照律之意,敢稟。傳曰,知道。
李殷相啓曰,明日齋戒,明明日國忌,此兩日視事,頉稟。傳曰,知道。
司書閔周冕疏曰,伏以臣於前月中,在湖西任所,聞父病深重,迫於情理,請由上官,往省于平山地,病勢彌留,經月僅蘇,臣不敢久留,將還任所,昨日始抵京中。伏聞有新命,揆分惶感之思,欲陳情祈免,繼而召命賚持者,知臣不在本道,等待臣行之入城,臣不得已到家,祗受君命,降辱於私室,尤增悚懍。若無所措,且臣竊自伏念,性資愚陋,百無一長,而倖第登第,碌碌從仕,環顧空疎,蔑有可用之實,雖尋常百執事之任,尙懼難稱,況此宮僚之職,何等掄選,而如臣無狀者,豈敢一日冒居,玷辱名器乎?臣尤有所憫迫者,不得不猥陳於仁覆之下。臣於丁酉春,受任長興,重得水土之疾,胸膈痞塞,晝夜咳嗽,痰核遍身,腹脹如鼓。其冬,爲省病母,舁載缺得痘瘢,症勢危急,在於死境者,幾至數行缺痿憊,行於艱澁,自分爲病廢之人,缺藥物爲命,絶意仕宦。上年八月,始自早發,除湖西佐幕之任,以臣病勢,決難起身,而不敢言私,□擔往赴,忍死供職,遂致諸症添劇。今者覲父之行,艱免顚仆於道路,而喘急脚痿之症,一向有加,僵臥床席,不敢運動,春宮講席之出入,萬萬無望,言非欺罔,悉陳實狀。伏乞聖慈,曲察至懇,亟許遞改,以幸公私,臣無任祈祝隕越之至,謹昧死以聞。答曰,省疏具悉。爾其勿辭察職。
忠洪監司李袗疏曰,伏以臣,庸拙迂腐,百無一能,受任保障,效蔑罪積,朝論含垢,幸免大謬,屛蟄省愆,悔疚方深。殫墨未乾,旋蒙恩敍,不意今者,又有新命,臣誠惶感,措躬無地。竊伏惟念,聖度包荒,納汚藏疾,擢授藩臬,使得自新,恩私洪大,天地莫以下缺以上燼餘
上在昌德宮。停常參·經筵。
義禁府啓曰,以刑曹啓目,都試呼唱官崔廷立,移義禁府刑推事,允下矣。拿推之意,敢啓。傳曰,知道。禁府謄錄
上在昌德宮。停常參·經筵。
備邊司啓曰,卽見謝恩使一行人馬渡江別單,則以正使奴子四名,竝卜刷馬二匹,驅人二名開錄。曾前大君奉使時外,其他使臣,則大臣及正一品駙馬,亦未嘗有此例,事涉可駭。退考文書,則曾於靈豐君之行,題給奴子竝卜刷馬凡事。一創謬規,遂以爲常,自今宜有防禁,其時創給刷馬,當該義州府尹推考,今後一切勿給之意,定式分付,何如?傳曰,允。備局謄錄
上在昌德宮。停常參,只朝講。
藥房提調行戶曹判書臣鄭維城,副提調行都承旨臣趙珩口傳問安。答曰,知道。
又啓曰,伏聞世子有感冒之候,自講院議藥事,已爲啓達云,必須詳知症候輕實後,方可議定,當劑卽爲入診議藥,何如?答曰,不必入診,症勢使之言于醫官矣。
世子宮問安。答曰,知道。
又啓曰,伏聞世子下醫官之令,則感冒之候,雖似和解,而熱勢頗盛,嘔吐不止。與柳後聖·趙徵奎·李耆善及諸御醫等商議,則皆以爲,嘔吐調治之劑,先用後,觀其症候,更議他藥。橘桅竹茹湯二貼,姑先進用宜當云,此藥劑入之意,敢啓。答曰,知道。
朝講入侍,領事鄭太和,知事鄭維城,吏曹判書宋時烈,特進官呂爾載,大司憲李應蓍,特進官洪重普,參贊官兪棨,侍讀官南九萬,正言李翊,檢討官吳始壽,假注書柳之芳,記事官鄭重徽·宋昌。講心經,自象山陸氏,止參觀。弘文館日記
上在昌德宮。停常參,只晝講。
藥房提調行戶曹判書臣鄭維城,副提調行都承旨臣趙珩,世子宮問安。答曰,所患嘔吐熱候等症,頗似差歇矣。
藥房啓曰,今朝世子問安後,夜來症候,詳細探知,則昨日劑入橘桅竹茹湯進服後,嘔吐卽止,熱候亦似減歇,而餘熱尙未盡祛云。卽與柳後聖·趙徵奎·李耆善及諸御醫等商議,則前入之劑停止,而加減凉膈散進用,快除餘熱宜當云。此藥三貼劑入之意,敢啓。答曰,知道。
備邊司啓曰,兩湖賑饑之政方急,而兩道監司,一時俱遞,新監司赴任,不可稽緩,忠洪監司李袗,全南監司金始振,除授累日,尙不肅謝,殊甚未便,卽爲牌招肅拜,使之數日內辭朝,何如?傳曰,允。
備邊司啓曰,今四月十七日晝講時,特進官李浣所啓。都監軍兵加額之後,一番中旬所用火藥,多至五百餘斤,鉛丸三萬數千餘介,前頭繼用,極爲可慮,雖有諸曹所給價木,其數不多,故自前湊合黃海道蘆田收稅木同,添補繼用矣。乙未年間,因本道狀啓,蘆田稅木,移給本道,以爲勅使時需用之地,自此之後,藥丸之價,尤難繼用,事甚悶慮,蘆田收稅,雖不還給,其代價木,量宜題給,如何?上曰,言于廟堂事,命下矣。前日蘆田稅木元數,亦未滿十同云,其代以餘丁木題給,永以爲式,何如?傳曰,允。備局謄錄
晝講入侍時,特進官李浣,吏曹判書宋時烈,同知事李一相,參贊官李殷相,掌令黃儁耉,侍讀官南九萬,檢討官吳始壽,注書李伯麟,記事官鄭重徽·宋昌,講心經,自孟子曰養心,止無大小皆不可忽。弘文館日記
上在昌德宮。停常參·經筵。
藥房提調臣鄭維城,副提調臣趙珩啓曰,連日臨筵,聖候何如?臣等憂慮,敢來問安。且世子問安。詳聞夜來症候,則昨日申後,復有寒縮發熱之候,間日發作,似瘧非瘧,必是傷寒隱熱未解之致,更爲進藥之意,竝此敢稟。答曰,知道。世子所患,似是瘧疾,以此治之,可也。
藥房再啓曰,伏承數行缺柴胡四物湯,加知母一戔,黃栢酒炒,黃□各五分,乃是當劑,而雖是瘧疾,此藥通治□二貼,進服宜當云,此藥劑入之意,敢啓。答曰,知道。
李慶億啓曰,御史等,依傳敎卽已發牌,而其中閔維重,臺職遞差之後,時未付職,令兵曹卽爲口傳付軍職事,分付乎?敢稟。傳曰,允。
傳于權大運而,御史等命招。
趙珩啓曰,注書孟胄瑞,臺論旣停,則所當卽爲仕進,而累呈辭單,無意入來,事極未安,牌招使之從速察任,何如?傳曰,允。
傳于權大運曰,昨者漢城府北部砲手之子,頭髮眉目皆白事,入啓,而其兒所生日子,何不明白啓聞乎?似涉矇矓,問啓。
權大運,以忠勳府言啓曰,司憲府辛慶英上裁粘目,傳曰,退在鄕曲,積有年所,故年例捧祿,亦不頒給,見棄老物,故不爲擧薦云。寧原君辛慶英,以先朝親功臣,何以薄待至此乎?問于勳府以啓事,傳敎矣。臣伏見聖敎,不勝感泣,凡勳臣付祿之現罷散者及未封君者,則本府次知薦狀,此外有職人祿捧之給不給,乃吏·戶曹事也。非本府所知,敢啓。傳曰,問于該曹以啓。
兪棨,以漢城府言啓曰,新授四山監役官鄭載岱呈狀內,身病極重,察任無期云。當此禁伐申飭之日,不可久曠其任,鄭載岱改差,其代,後政差出,何如?傳曰,允。
李慶億,以兵曹言啓曰,當日,前兼司僕李義相幼學元始萬稱名人等,自丹鳳門入來,差備門外擊錚,極爲駭愕,竝令攸司囚禁治罪,同門守門將鄭後善,常時不能禁斷雜人,以致闌入,亦爲非矣。請推考。傳曰,允。
兪棨,以漢城府言啓曰,昨者漢城府北部砲手之子,頭髮眉目皆白事,入啓,而其兒所生日字何不明白啓聞乎?似涉矇矓,問啓事,傳敎矣。數行缺乃上年七月二十日云。經年之事,令始牒報,殊極□,近日京畿,有富平人所生兒白毛事狀啓,出於朝報,故北部因此,始爲牒報之致也。其時部官推考,何如?傳曰,何故而今始牒報乎?事極駭愕,當該部官,先罷後推。漢城府堂上,亦爲推考。
李慶億,以訓鍊都監言啓曰,前正郞丁昌燾,都監郞廳已爲啓下,而在罷散中,時無職名,依例付軍職,冠帶常仕,何如?傳曰,允。
兪棨,以禮曹言啓曰,今春間,本曹因奉常寺啓辭,以爲,諸山川位板,本寺都提調,旣親奉審,而其中東海神位版跗方,前面橫折,厥隙頗大,則事當依啓辭改之,而無時改造,事涉難便,待後日祭祀之時,前期一日,先告事由,沒植以主身,似合禮意,以此分付,何如?傳曰,允事,傳敎矣。卽者奉常寺都提調,使本司官員,傳言於臣曹曰,前頭或不無禱祀之事,不可不趁此時改造云。依本曹前日回啓內辭意,令該曹差出祭官,祝文亦令藝文館撰出,先告事由,而諸山川位版,俱在一室,別設帳幕,以備祭儀,似爲宜當,但聞外議,以爲若改跗方,則宜竝與位版〈改〉之云,其意蓋以位版與跗方,不可二以爲之,此則不可輕議,令知禮之臣,熟講稟處,何如?傳曰,允。
大司憲李應蓍,掌令黃儁耉,持平李柙啓曰,下三道及兩西·京畿等道海邊漁村之地,或爲諸宮家之所占,或爲各衙門之所奪,廣設漁箭,橫截港口,使濱海居民,不敢近前,漁戶之失業,實由於此,命脈所在,安得不怨,不但此也。或稱以立案,或托以折受,指示無邊大洋而曰,從某至某,某官家之所漁也,從某至某,某衙門之所掌也,如有過去之船,不知而誤犯其處,則盡奪許多網子,掠取滿船魚錯,其間歐打侵毒,不啻萬瑞,以此漁人,莫不吁嗟怨讟,□道路,無論遠近,在在皆然,古人所謂數行缺標者有之,包一野而爲界者有之,以國家缺自己囊槖之物,人或薪刈於其中,則豪奴恐喝,無所不至,奪其斧鎌,破其馬鞍,氣焰所爍,衆怨俱發,此乃昏朝已覆之轍,豈可使聖明之世,躬駕而蹈之耶?在前雖有令其道査覈之時,形勢所拘,終無從實而直擧者,積年已痼之弊,何時可祛?請令該曹,更爲嚴飭各道監司,明査啓聞,一切革罷,以除生民一分之弊。忠洪都事李有淐,遷緩衰敗,不合佐幕之任,前頭且有科擧覆審之擧,尤不可不擇善以送,都事李〈有〉淐,請命遞差。士大夫正家之法,不可不嚴,而臣等竊聞,比者士夫家婦女,相爲聚會,盛張帷幕,或遊於南山蠶頭,或遊於三淸洞,至於尼舍,亦皆〈遊〉覽,聽聞所及,莫不駭異,爲其家長者,何以辭其責哉?請令各該部官,從實査出,以爲論罪家長之地。答曰,依啓。柴場魚箭等處,直爲革罷,似未妥當,皆査覈啓聞後,察其規外濫雜者,革罷,可也。
司諫洪處尹啓曰,臣以金佐明考律勘罪,仍令改葬等事,意見與同僚差有不同處,故昨日相會於臺廳,欲與相議停論,則同僚以爲,此論不可一向爭執,而重發之後,不可遽停,更加商確,明日停止,似爲未晩云。臣不欲與爭,一二日之淹速,同參連啓矣。今日同僚承召詣闕,仍卽出使,臣欲爲連啓,則臣之意見,初旣不然,欲爲停啓,則亦有乘時自擅之嫌,臣於此,進退狼狽,決不可一日冒居,請命遞臣職。答曰,勿辭。
正言李東溟啓曰,伏承聖批,以已久大臣之喪,發掘改葬,殊非待大臣之道爲敎,此雖出於聖上感舊追恤之盛意而然,念法不可撓,義不可私,曾子之臨終,不安於大夫之簀,命易之數行缺知忘作,而旣知其犯僭,則亦安忍以此缺哉?臣之論請,實是法義之不可已者,前參判金佐明缺命考律勘罪,仍令改葬,去其非禮,奢侈之風,爲今痼□禁令之行,當自近始,若不懲抑,何以示朴於民哉?副率元萬里家,供接掖人,務尙豐侈,盃盤贈物,視前太濫,人言藉藉,聽聞駭歎,則此豈但推考而止哉?副率元萬里,請命罷職。司諫洪處尹,以臣以金佐明考律勘罪,仍令改葬等事,意見與同僚差有不同處,故昨日相會於臺廳,欲與相議停論,則同僚以爲,此論不可一向爭執,而重發之後,不可遽停,更加商確,明日停止,似爲未晩云。臣不欲與爭,一二日之淹速,同參連啓矣。今日同僚承召詣闕,仍爲出使,臣欲爲連啓,則臣之意見,初旣不然,欲爲停啓,則亦有乘時自擅之嫌,臣於此,進退狼狽,決不可一日冒居,引嫌而退,論事是非,自有主見,停與不停,元無可避之嫌,而費辭自列,殊甚苟且,司諫洪處尹,請命遞差。答曰,不允。處置事,依啓。
僉知中樞府事沈光洙疏曰,伏以臣,螻蟻微臣,濫蒙洪渥,通籍朝班,密侍天顔,臣之榮寵,實踰涯分,顧以性本愚劣,學識蔑如,無所仰報涓埃,常切愧懼于中,伏見廣州儒生池鳳游等所陳之疏,不但自明而止,詆斥臣身,不遺餘力,其言之是非,其事之得失,當在聖明之洞燭,朝廷之處分,臣何敢强爲爭辨,更煩宸聰乎?蓋登待之任,必有經學可備顧問者當之,如臣膚淺,旣無一言獻替之效,徒竊人臣莫大之榮,人之唾罵,固已多矣。今者爲人之踐踏凌侮,至於此甚者,亦莫非自致之咎,臣自此奉身而退,畢命於丘隴,是臣之分也。且臣衰老殘喘,重患感冒,委頓痛苦,至五六日,不能趨參□之末,惶縮戰灼之極,不敢偃然苟度,呈辭數行缺入侍,俾得屛伏先人墓下,以終餘生,天地父母再生之澤,臣無任瞻天懇祝之至,謹昧死以聞。答曰,省疏具悉至懇。昨日儒疏之妄言,予已斥之,有何不安至此乎?須體予意,安念勿辭。
伏以臣猥蒙恩擢,震越罔措,冒昧上章,實出衷赤,聖鑑不諒,反下溫旨,奬勵之敎,逈出尋常,惶感跼蹐之極,益不知置身之所,仍念臣空疎蒙劣,無一善狀,徒荷不世之知,累忝非分之職,其無可效之實,盡露於已試之地,豈意今者,特簡之恩,出於格外,不詢公議,不用銓擬,而超資歷級,遽躋貳卿之秩,假使臣實有可用之才,揆以政體,猶爲乖舛,況臣萬萬無似者乎?朝廷之施爵賞,本爲礪世,而越賢儁而擢無能,違公注還有特除,臣恐聖明有謬擧之疵,國家受匪人之病,卽臣雖欲自倖僥,冒抗顔而就列,其可得乎?不但此而已也。在臣私義,尤有所不安者,臣有老母,方在湖南鄕居,而年近八十,考之國典,正是諸子孫缺之時,加以宿疾深痼,安日常少,爲人子所不忍遠遊,曾持私懇,累瀆宸嚴,而天語溫諄,不啻丁寧,臣歸與老母,感激涕泣,及被南宮之除,幸乘母病差減之隙,只爲一謝恩命而來,亦不敢作淹留供仕之計矣。今臣所遭,轉又狼狽,如使貪榮戀恩,久離母所,則私情所迫,有難自抑,旣拜其職,旋復請歸,則授受之際,亦甚無據,凡此曲折,節節難安,君親恩義,固無輕重,而景迫西山,夕照如非古人長短之日,實臣較量之處,斯亦孝理之世,所宜矜憐者也。情迫勢蹙,言不知裁,伏乞聖慈,俯賜諒察,亟收成命,以存官方,仍許臣歸養老病母,缺區區之至情,千萬幸甚,臣無任兢隕。數行缺勿爲控辭,從速察職。
輔德李垕,文學李程□臣等,今方承命出去,回還遲速,有難豫料,臣春坊之職,不可久曠,伏乞聖明,亟遞臣職,以便公私,臣不勝惶怖懇祈之至,謹昧死以聞。答曰,省疏具悉。此與兼職有異,爾等勿辭往來。
校理南九萬疏曰,伏以臣,今承命辭朝,而所帶之職,實非汗漫之比,往來遲速,有難豫期,決不可仍帶出去,以致曠闕,伏望聖慈,卽賜遞改,千萬幸甚,臣無任屛營之至,謹昧死以聞。答曰,省疏具悉。此與兼帶有異,爾其勿辭往來。
注書孟胄瑞疏曰,伏以臣,渺然新進,性且愚魯,尋常職務,猶懼不稱,況此堂后,是何等地,而以臣才分,猝然承當,强策蹇鈍,自取顚躓,聖慈如天,曲賜寬假,臣非木石,寧不感泣,當初榻前,猝被臺殫,臣非不知,趁卽趨出,乃臣自處之得宜,而天威咫尺,職事且緊,惶恐趑趄,不敢徑出,臣之廉隅,已喪於前矣。雖欲貪榮冒進,其於公議何哉?呈單請急,實出於萬分不獲已,而一向見阻,冞增悶蹙,不料召牌遽降,促臣供職,緘辭照入,貸臣當律,臣誠惶感,不知所出,聖度包荒,雖是寬典,而耐殫就列,亦關廉恥,分義所在,强詣闕下,而決不可冒昧供仕,臣之情勢,狼狽極矣。伏乞天地父母,諒臣危懇,實由衷曲,將臣職名,特賜遞免,以謝人言,以安微分,不勝幸甚,臣無任戰灼祈懇之至,謹昧死以聞。答曰,省疏具悉爾懇。予旣酌處矣,爾其勿辭察職。
兵曹判書洪命夏箚曰,伏以卽伏見忠洪監司李袗疏本,則臣不勝瞿然之至,臣曾忝憲府,論劾李袗,不過一時循例正規,無深意,頃者筵中數行缺之本情哉?近來筵中說話,未免訛□袗陳疏自劾,多費辭說,而至以持公論等語,□然斥譏臣身,臣竊怪之,而還付一笑,臣當初論□之時,旣知李袗無私用之事,故惟以越法請罷,而至於今日,反以贓汚構成罪案,豈有是理哉?此則同朝之所共知,聖明之所洞燭,而大槪臣性本迂闊,苟有所懷,不敢隱默,動輒陳達,無非臣率爾之致,只自內訟,不勝惶恐,伏乞聖明,諒臣微懇,治臣忘言之罪,不勝幸甚,□進止。答曰,省箚具悉。李袗之誤聞誤陳之狀,予已知之矣。於卿何有,卿其安心焉。
副司直閔維重疏曰,伏以臣,今方承命出外,還歸遲速,有難豫料,而所帶春坊兼職,不可久曠,伏乞卽命遞改,以便公私,臣無任惶愄屛營之至,謹昧死以聞。踏啓字。以上燼餘
上在昌德宮。停常參·經筵。
下直,驪州牧使李天基。
李殷相,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
金壽恒,以戶曹言啓曰,忠勳啓辭,以司憲府辛慶英,以先朝親功臣,何以薄待至於此乎?問于勳府以啓,傳敎矣。臣伏見聖敎,不勝感泣,付祿之規,罷散者及未封君者,則本府□外,有職人祿捧之給半行缺啓。傳曰,問于該曹以啓缺吏曹成給祿牌,則受祿人直付祿牌於廣興□,而大臣祿捧外,元無不受者,報知本曹之事,今承傳敎,問于本倉,則辛慶英,去丁酉年春等爲始,不受去云。祿牌成給,在於吏曹,而退在鄕曲,不受祿捧,非本曹所知,敢啓。傳曰,問于吏曹以啓。
權大運,以侍講院言啓曰,上番六員內,輔德李垕,文學李程,出使,兼輔德洪處尹,本職遞差,時未付職,兼弼善兼文學未差,只有弼善臣李俊耉,今方入直,而疾病事故,未可豫料,今日政,上番闕,以在京無故之人,盡爲差出,推移入直,何如?傳曰,允。
□以漢城府草記,北部砲手之子頭髮眉目皆白事,兪棨啓曰,何往而今始牒報乎?事極駭愕,當該部官,先罷後推,命下矣。卽招當部色吏,使之現告該官,則其兒之生,在於上年七月,而其時參奉尹善得,不卽牌報,上年□二月,以闕直罷職,今始牒報之官,則參奉朴震岳之除授,在於今年正月云。前後之官,俱難免其責,竝捧傳旨乎?敢稟。傳曰,允。
有政。吏批,判書宋時烈進,參判李一相進,參議趙復陽進,行都承旨趙珩進。〈以〉曺漢英爲承旨,鄭麟卿爲獻納,李俊耉爲司諫,南天澤爲忠洪都事,李慶徽爲司僕正,尹鏶爲禮曹參議,金應祖爲工曹參議,趙聖達爲禮曹正郞,崔尙崙爲佐郞,洪瑑爲春川府使,金釴爲典設別檢,金棐爲西部參奉,洪處尹爲司藝,鄭萬和兼文學,金南重爲慶川君,趙潝爲豐安君,李尙眞爲大司諫,李楷兼東學訓導,金錫之爲成均博士,吳命說兼養賢直長,權徵兼養賢奉事,南大厦爲北部主簿,金鎰爲司導主簿,李四翼兼西學敎授,李日三兼中學敎授,罷□兼東學敎授。
兵批,判書洪命夏進,參判□,參議□吳〈挺〉垣進,參知二行缺〈以〉丁昌燾·閔維重爲副司直。
兪棨,以禮曹言啓曰,近日續見農事形止狀啓,則各道雖□皆未周洽,卽今凄風連吹,顯有旱徵,京畿則芒種已過,而尙未付種之處,兩南則旱乾頗甚,決無移秧之望,前頭民事可慮之狀,人皆傳之,初次祈雨祭,風雲雷雨,山川雩祀,三角山,木覓山·漢江等處,不卜日,來二十二日設行,虔誠祈禱,期於得雨,而修溝壑,淨阡陌,掩骼等事,亦令漢城府,劃卽擧行,何如?傳曰,允。
兪棨,以侍講院言啓曰,本院上番六員內,輔德李垕,文學李程出使,兼弼善未差,弼善李俊耉,今方入直,而今日政,移拜司諫,他無替直之員,兼輔德洪處尹,兼文學鄭萬和,牌招肅拜,使之推移入直,何如?傳曰,允。
李殷相,以兵曹言啓曰,新口傳禁軍祿布,自本曹逐朔題給矣。卽接左右別將牒報,則禁軍李柱·李晉長·宋闟·朴起賢·鄭萬雄·金源·金廷元·郭武應·李培等閏三月所給朔布,書員輩受出,留置其家,欲爲偸食之計,及其事發之後,稱以本曹不爲分給,瞞告於番將云。事極可駭,使左右別將,査出其當該書員,則以金大賢·孟豪業現告,卽爲移文刑曹,爲先囚禁査出,其首倡用奸書員,以爲依法治罪之地矣。卽見刑曹關移,則書員金大賢·孟豪業等所引首倡宋克男·朴宗珩則多般發明,故卽爲放送,金大賢杖六十,孟豪業杖五十後放送云。金大賢·孟豪業等,禁軍朔布受出之後,掩置其家,至於一朔之久,其爲弄奸偸竊之計,殊甚痛惡,固不當循例決杖而止。上項書員金大賢·孟豪業,令攸司更爲囚禁,嚴刑得情,何如?傳曰,允。
正言李東溟啓曰,伏承數行缺饒,義不可私,前參判金佐明,請命考勘罪,副率元萬里,請命罷職。措辭見上營將之設,只爲調習軍伍,而近人或不得其人,憑藉作威,害及民間者有之,尙州營將韓公信,以自己推奴事,直遣軍官軍牢等于善山地,猝入村家,掩捕結搏,迷下愚氓,惶㤼罔措,致令七十老人,自縊而死,當此飢荒軫恤之日,縱恣無忌,仍私殺人之罪。不可不重懲,尙州營將韓公信,請命拿鞫定罪。本道監司洪葳,因屍親呈訴,旣知實狀,而只杖軍官而止,終無啓聞請罪之擧,亦甚可駭,慶尙監司洪葳,請命推考。答曰,不允。韓公信事,令本道覈處。
權大運啓曰,明日常參·經筵,取稟。傳曰,停。
世子宮,本院問安。答曰,知道。
藥房,世子宮問安。答曰,知道。夜間平安,寢睡無事矣。
兪棨啓曰,兼文學鄭萬和,牌招之後,來詣闕門外,以病呈疏,本院非但纔承傳敎,講院上番,將爲闕直,故不得捧入,則鄭萬和仍卽退去,終不入來,極爲□,請推考。傳曰,允。
正言李東溟上疏,數行缺猝當處置,而臣意以爲,停與不停,□意見,必張皇引嫌,冀免物議,有乖臺閣規例,故率爾請遞,衆論旣發,公議方張,則亦不遽而停止,故不得不連啓矣。今承聖批,至以旣逐處尹,捧持他人餘論爲敎,臣誠惶愧,直欲攅地以入而不自得也。凡論事之體,只擧其事之可不可而已。如其可論,則豈可以出於他人,而汲汲停之,如其不可,則豈可以出於己而一向堅執乎?不問其事之當否,而惟以出於己,不出於己,有所取捨,則是使一國言責之地,爲物我彼此之私論,而終無以的定是非也。臣雖愚昧,所以自處,則不至於隨人俯仰,而一日連啓,遽承此敎,無非臣不似濫叨之致,而嚴批之下,何敢晏然在職?請命斥罷臣職。答曰,勿辭。
李殷相啓曰,正言李東溟,再啓煩瀆,退待物論矣。傳曰,知道。
兪棨,以禮曹言啓曰,曹啓辭,今春間本曹,仍奉常寺啓辭,以爲諸山川位版,本寺都提調,旣親奉審,而且其中東海神位版改造事,措辭見上缺數行傳敎矣。使本曹郞廳缺以爲,兵曹判書洪命夏,曾爲本曹判缺招問,旣以只改跗方議定,此外更無他見,而右參贊宋浚吉,病甚不得獻議云。儒臣之意如此,敢啓。傳曰,知道。
兪棨,以侍講院言啓曰,弼善李俊耉,今日政,移拜司諫,故以兼輔德洪處尹,兼文學鄭萬和牌招入直之意,入啓蒙允矣。今聞洪處尹·鄭萬和,竝皆不進,而上番無他替直之員,以下番,推移上番,何如?傳曰,允。
李殷相,以兵曹〈言〉啓曰,都試試冊中各技之中,中不中,必須明白懸錄後,可以憑考計劃,紛擾中許多文書,未免誤錄,勢雖固然,其中執冊官都摠經歷蔡時鎭,尤甚不察,多有誤錄處,姑先從重推考,以懲其慢忽之習,何如?傳曰,允。
大司諫曺漢英疏曰,伏以臣,猥以無狀,曲被聖眷,前後榮授,俱非所蒙,自顧不稱,常積愧懼,況當此時,猶冒淸班,衆識群謗,在所必至,殫章之發,無足怪矣。殿下雖欲庇臣,一種論議,終必不舍,曷若仍此微罪,聽臣自處,以存一分餘地,終始其大恩乎?臣之前日引嫌之辭,務在大體,不欲呶呶與年少輩爭辨,而到今言者,隨而揑造,一則曰區區體例之末,已極苟且,一則獨於此論,有此起鬧,一則曰旋呈辭單,有若避事,誣詆狼藉,眞狀遂隱,其間有曲折,伏想聖明,惟有所未燭,玆敢冒死索言,冀蒙少垂察焉。臣初拜是職,翌日行相會禮,本院席上,言及驪州牧使權勛,曾爲南陽,頗有不謹之誚。且年限已滿,據例當遞,則閔維重□年限,將呈該曹而未及云。臣答以然則數行缺卽就囚,及宮家田庄免稅査正事,而缺因前日蒙允之事,有所申論,非如新啓之比,惟權勛之事,治績與不謹相左,而據例請遞□一也。旣與之相議席上則且與全然不通有異,故臣於其時,不卽仍避,抑臣之意,不欲因一微事,惹起鬧端,摧折方長之銳氣也。至於頃日所論,則多至十事,且有重論,而前此一不見及,朝以連啓發簡,而亦不槪示,召對罷出之後,始爲送簡,而其中顯有籍重脅持之意,此乃曾所未有之事,臣雖疲駑,見外時議,而臺閣之上,自有體例,豈忍以身自辱,貽辱朝廷,低首下心奉承而已乎?臣猶以爲輕重遇事敢言,風采可尙,而新進人,或有所未諳而然,故略提引嫌而警之,以爲玉成之地,不料維重,不自引咎,從而爲辭,至以今忽被斥,未曉其由等語,反加攻斥也。李翊,謂獨有此起鬧者,蓋述維重今忽被斥之意,互相和附,相與表裏,以臣不避於前而避於後,爲大段執言之地,而事有輕重,應之不一其道,幺麽蔭官之年限例遞,已故大臣之旣葬發改,其輕重何遞懸絶乎?若眞不知其輕重而爲此言,則是固不足與言,如非不知而文過禦人,故爲是說,則其爲人果何如耶?雖然以體例而論之,則臣之不避於前,罪也。避於後,非罪也。凡臺閣之規,有可論之事,則或齊坐完議,或城上所,來長官家,發簡同僚,歸一而啓之,雖前啓中一字之更易,必待然後通議而後定,不但慮後日之弊,蓋亦重□體也。至於大臣,則雖罷職之論,必待兩司□發,則朝家重待之道,無異存沒數行缺獨臣未之知耳。此豈維重,始得詳聞缺猝然發論於榻前者乎?曾在先朝□憲長,而不簡同僚,啓事榻前,因同僚引嫌而被遞,事在非遠,耳目所逮,上自公卿,下至兩司吏胥,誰不知之,而近規之說,一倡於維重,而時論靡然,莫敢誰何,反以久遠遵行之體例,謂之區區,苟且而弁髦之,臣恐若此不已,則其流之弊,將至於公論晦塞,是非不眞,未知國事終如何也。臣之就職之後,旋呈辭單,而亦出於情勢之不得已也。憲府之請出維重,其意蓋有不可於臣而强爲竝出,則臣之不苟冒也決矣。如是而揚揚臺閣,染髭承風,聯名於初不與知之前啓,苟免得罪於年少,臣誠不忍爲此態,事之是非,有不可論也。今反以緣臣賦性疎戇,不能與時俯仰,隨事生疣,發言觸諱,冥行不息,竟至顚躓,臣實自取,何敢尤人,卽今臺論雖停,衆怒未已,不但進退之狼狽,到此益深,寧有官以諫名,而耐憚復出之理哉?伏願聖慈,憐臣蹤跡之孤危,察臣情勢之悶迫,亟將本職及兼帶槐院副提調之任,竝將黜免,以謝人言,以安微分事,千萬幸甚,臣不勝惶悶憂迫之至,謹昧死以聞。答曰,省疏具悉。玆事□可駭,予已洞燭,爾其勿辭。
戶曹判書鄭維城疏曰,伏以臣於昨日藥房問安罷出還家,躡登階級,跌仆重傷,右足違骨,達夜酸疼,不能運動,委頓床席,以此重症,一年之內,決無差復供職之望,狼狽至此,罔知攸措,臣坐於孫兒之故,自上年以□齒舌,不一其端,被人指點,從此笑罵貪榮數行缺欲忘恥仍冒,其可得乎?聖明亦何以□奔走就列乎?臣之所忝本職兼任諸司,皆是重地,決非養病之坊,況當此世子未寧,逐日議藥問安之時,藥房之任,何敢一日虛帶,晏然退伏乎?伏乞聖慈,諒臣萬分危迫情勢,將臣本職及兼帶內局金吾籌司經筵賓客等任,亟許遞免,以便公私,千萬幸甚,臣無任惶懼激切祈懇之至,謹昧死以聞。答曰,省疏具悉卿懇。卿其安心勿辭,調理察職。
僉知中樞府事沈光洙疏曰,伏以臣,聞禮義廉恥,是謂四維,若使臣摭取虛誣,以陷一邑之士,則是無禮義也。被人詬罵,不知自處之義,則是無廉恥也。伏承聖批,丁寧濫諭,臣雖木石,豈不識聖意所在,而顧臣自以爲幸,冒竊寵榮,而晏然抗顔,則無禮義無廉恥,又加一層,其爲淸朝之羞辱,豈不大哉?此臣所以不敢泯默而苟度,不避嚴誅,更陳危衷,臣罪萬死。古之帝王,以學校爲重者,不獨爲祀享先聖,敎國子民俊,以爲國家之元氣者,載諸簡冊,章章可考,頃日於榻前所達,鄕校爲國家之本,有如古昔賓興之禮,則爲士者,孰不樂赴,移設城中,當此程子爲晉城令,養士下民之道,則豈無其效,數語何害於儒生,而忿然群起,肆其醜詆,至煩天聽,有若訟辯者然臣實未曉其故也。丙子亂後,臣行過廣州古邑,聖廟遺址,蕩沒於兵火,腥膻之藪,慘目驚心,有不忍見,臣竊自語於口曰,當初竝移城中,則不有此禍,其時任事之臣,難免其責,厥後重建,不於城中而仍置舊墟,絶遠官府之地,臣未知春誦夏絃者何人,東序下庠有幾人,而今此數行缺威顔,乃敢冒瀆,實是僭猥不自量之甚也。人之□心,以何顔面,忝叨朝班,復登文石之上乎?伏乞聖明□微懇,許遂削職,退伏之願,則樗散無用之材,得□愚分,病篤垂死之命,庶延晷刻,此誠天地父母終始曲全之盛德,千萬幸甚,臣無任屛營祈祝之至,謹昧死以聞。答曰,省疏具悉。已諭予意,毋庸固辭。
上在昌德宮。停常參·經筵。
下直,旌義縣監金益基。
世子宮,本院問安。答曰,知道。
藥房提調臣趙珩啓曰,伏未審數日來,聖候,何如?憂慮未已,敢來問安,今承下醫官之敎,世子所患症候,昨日則比前添重,不可仍用前藥,故卽者柳後聖·趙徵奎·李耆善及諸御醫等□,則皆以爲,柴胡湯,加知母·麥門冬一行缺服宜當云。依此劑入,何如?缺於痁患,或鍼或炙,多見其效云。旣經□則元氣漸就日敗,極涉悶慮,必須多方鍼炙,可以趁卽收效,炙則姑不可試,取其中要穴,當次之日,趁早受鍼,似不可已,竝此仰稟。答曰,依啓。
藥房,世子宮問安。答曰,昨日亦未免所患矣。
同副啓曰,明日祈雨齋戒相値,視事,頉稟。傳曰,知道。
又啓曰,來二十一日輪對爲之事,命下矣。明日乃祈雨祭齋戒,何以爲之?敢稟。傳曰,停。
又啓曰,今日召對時,吏曹判書宋時烈,右參贊宋浚吉,僉知沈光洙,以病不得入侍之意,敢稟。傳曰,知道。
又啓曰,正言李東溟,牌招不進矣。傳曰,知道。
李殷相,以都摠府言啓曰,副都管柳淰,刑曹坐起,進去晝仕,請出標信。答曰,知道。
傳于兪棨曰,召對爲之。
趙珩,以吏曹言啓曰,戶曹啓曰,忠勳府啓辭,以司憲府辛慶英祿捧不爲頒給,措辭見上廟堂移文于勳府而不給云云矣,敢啓。答曰,知道。我國勳臣,有何富厚之賚,而應受祿捧,亦諉之於在外而不給乎?自今四月等爲始,辛慶英爲先給之,今後則凡親功臣,勿居在外而給之。
工曹判書鄭致和疏曰,伏以臣,伏蒙天地生成之德,螻蟻之喘,至今得延於聖澤之下,非臣殞首所能上報,玆者又有新授之命,而賤疾彌留,趁未肅謝,不得不冒昧呈單,仰瀆天聽,惶恐踧踖,伏竢嚴譴,三度加給由之命,臣於常格之外。臣是何人,獲此異數?臣誠感泣,賣身無地,第念臣之所患,病根深痼,委頓床席,已過累朔,而一向沈綿,蘇復未易,近又眩症添劇,未有供職之望,臣之進退,實爲狼狽。且臣兼帶知經筵之任,萬萬不似之狀,聖明亦必下燭,何敢有所陳,而臣於久病之餘,脚力艱澁,喘息急促,暫有起動,若將顚仆窒塞,當此開道之日,趨蹌入侍,決不可得,尤極悶迫,罔知攸措,玆敢不避煩猥,更籲宸嚴。伏乞聖慈,俯諒危懇,將臣本職及兼帶知經筵,亟許鐫遞,以便公私,千萬幸甚。臣無任伏地祈懇之至,謹昧死以聞。答曰,省疏具悉卿懇。卿辭至此,經筵之任,當勉副矣。卿其安心勿辭,調理出仕。
慶川君金南重疏曰,伏以臣,頃受恩由,歸葬亡妻,舟中得病,未卽還朝,及至京城,始聞以四山松木多數斫伐之故,臺評峻發。臣誠惶恐,無地自容,伏乞臣之本職,亟許遞免,而金吾兼任,猶在身上,被劾之人,寧有本職,仍存兼帶之理乎?廉隅所在,決數行缺極狼狽。伏願聖慈,察臣危懇,□命□之任,以便公私幸甚,臣無任兢惶戰越之至,謹昧死以聞。答曰,省疏具悉卿懇。兼帶似無盡遞之事,卿其安心勿辭。
兪棨啓曰,限開筵間召對時,大臣及備局堂上入侍事,命下矣。今則已開筵席,召對時大臣及備局堂上入侍事,何以爲之?敢稟。傳曰,姑爲仍爲入侍。
戶曹判書鄭維城疏曰,伏以臣,賤疾危篤,不敢供仕,陳章請急,萬不獲已,而未蒙准許,反承調理察職之命,臣誠惶恐狼狽,不知所以自處也。念臣所患,非如旬日調理,可以收效之症,足脛違骨,浮氣刺痛,寢席坐臥,亦必須人,數朔之內,起動難得。以此病勢,決無供職之望,非但地部劇務,不可暫曠,況此春宮未寧,逐日問安,末由進參,揆諸分義,尤極惶蹙。臣之所忝諸司,俱非閑漫之地,所管甚重,一日廢仕,其害無窮,臣之貼死危疾,雖不可暇恤,而其於國事何哉?控病虛帶,引日遲徊,不卽自處,以致癏曠日多,則臣之罪戾,益無所逃,危忠所迫,不得不冒萬死更申前請,籲呼於天地父母之下。伏乞聖慈,曲加矜察,將臣本職及兼帶藥房金吾備局經筵賓客等任,亟許遞免,俾得專意調活,以延垂死之命,不勝幸甚。臣無任惶懼戰灼祈懇之至,謹昧死以聞。答曰,省疏具悉卿懇。卿之固辭至此,藥房提調之任,當勉副焉。
領中樞府事元斗杓箚曰,伏以臣於王世子愆和之日,屛縮江潙,末由進參於數行缺臣之狼狽,到此益切,保護重地,雖在□不可虛帶處散,況今日王世子議藥受鍼□乎?伏乞聖慈,俯諒危悃,臣所帶內局都提調,爲先鐫改,以便公私,不勝幸甚。取進止。答曰,省箚具悉。雖未知其事之如何,而復有外方之人言,論劾其父,足矣。追於引嫌之時,故爲贅言,擁入其尾,有同快意者然,是何事體,是何正大之道乎?予未知其何也。予雖疲矣,決不可爲年少之輩,棄失朝勳舊之臣,若然不顧者矣。況玆內局提調之任,自有他僚可以察任,卿其安心勿辭。
正言李東溟疏曰,伏以臣於昨日,伏承嚴批,惶蹙罔措,引嫌退伏,恭俟物議,意外請出,召牌臨門,臣於此際,益切愧懼,揆以分義,固當奔走承命之不暇,而第臣情勢狼狽,決難復出,坐速逋慢之誅,臣罪萬殞。臣仍竊伏念,古之人臣,有以嚴見憚者,臣之無狀,雖萬萬不及於古人,而旣置之於言地,則所以待之者,無已太薄乎?據體例而請遞,殿下以爲逐去,循公議而連啓,殿下以爲奉持,此雖如臣無似者,冒居臺閣之致,而聖朝禮遇臺臣之道,至臣身而壞了,將何顔面,晏然出仕,以貽淸朝之羞乎?且臣行役之餘,元氣憊敗,素患胸腹痛,猝然添劇,尤無起動之望,病勢情勢,俱難仍冒。伏乞聖慈,俯察危懇,亟許鐫削,不勝幸甚。臣無任悶蹙之至,謹昧死以聞。答曰,省疏具悉。卿其勿辭察職。
上御熙政堂,召對入侍,左議政沈之源,知中樞府事李浣,同副承旨兪棨,掌令黃儁耉,侍讀官睦來善,檢討官金萬均,記事官孟胄瑞,史官鄭重徽·宋昌。
來善,進講心經,自又曰人最不可曉,至可以盡周子之無欲矣。讀一遍訖,上亦受而讀之。來善曰,臣於此書,實所昧昧,而承旨可以進講矣。上曰,玉堂先之,承旨繼之,可也。棨曰,臣參贊則猶之可也,而文義則決不敢爲也。來善曰,此由論養心而言也,重字,指官爵好色而言也。棨曰,孔子謂苟患失之,則殺父與君者,是也。人初不至於此極,而徒以愛官爵之故,患失之心,無所不至,終至於殺父與君而乃已也。之源曰,殺字,當以弑字下也。棨曰,似是語錄也,非止言色欲爲重,出於私者,皆是欲也。當以仙家之期□生不死者,亦未免爲同歸於私欲也。操存以下,主靜工夫,□曰,夫子之告仲弓·顔淵者,論語有之矣。棨曰,非禮勿視數行缺克淸夷之爲愈也。聖賢論學,必以格致爲先,而不□云矣。來善曰,孟子直言天理人欲消長分數,上寡字,□寡也,下寡字,人欲寡也。棨曰,養心之功至然後,可以無欲,在人之用工何如耳。來善曰,誠實理則理明矣。棨曰,中庸謂明則誠,誠則明,不可岐而二也,誠立則自然明通矣。上曰,流於慾者,何謂也?棨曰,以物欲上言也。以七情論之,飢而食,寒而衣者,澹欲也。流於私然後,方可謂之物欲也。上曰,不可有者,何謂也?棨曰,不可躐等之意也。蓋孟子則分天理人欲而言之,周子則指其流於慾者言之,其說雖有深淺之不同,可謂異而同,同而異者也。上曰,然矣。棨曰,耳目口鼻之欲,雖聖人,所不能無也。上曰,必欲去之,則流於異端耳。棨曰,但不可所使耳,何可廢也?寡字極工夫耳,以漢武之英辟,汲黯斥之以多欲,寡字之工,不亦難乎?上曰,此等人指誰也?棨曰,以古史觀之,以小人而或有淸澹,此亦同歸於物慾耳,到此地,君子棄而絶之矣。來善曰,外示朴野者,是也。上曰,雖美玉,猶不能掩瑕也。棨曰,元是美玉則雖微瑕,豈無用處?才有病則固不得爲玉也,乃石也。萬均曰,只愛官職,則便弑父與君者,可謂嚴截矣。人主不以奔走供職爲忠勤,難進易退爲驕激,則姸媸不逃於四目矣。棨曰,宋太宗,復相劉昌言而謂之曰,昌言感泣否,錢若水,時爲密樞副使,聞之,因自念,上待輔臣如此,蓋未有不貪名利,能全進退,遂貽上之輕鄙,乃四十致仕矣。上曰,四十强仕之年,乃爲致仕耶?棨曰,若水之急流勇退,相者知之。上曰,此亦系於相耶?棨曰,若水嘗就陳搏於華山,搏要麻□仙人相之曰,此人雖非仙骨,終爲急流勇退底人也云。上曰,太宗之言如此,而致仕者若水而止耶?若水則志操□或不無外貌爲者,自以爲難進易退,而其心則一行缺外一端也。或有量才度能,不敢自進者,□仕者,人主不必强致,以奪其志耳。萬均曰,人之志□不同,或有世受國恩,不忍便訣者,或有旁蹊曲逕,求進不止者,固不可以一槪論也。難進易退,雖云釣名,豈可與貪慕名位,惟恐失之者,同日語哉?棨曰,求士於三代之上,惟恐好名,求士於三代之下,惟恐不好名,此非難辨之事也。萬均曰,中庸謂爵祿可辭,白刃可蹈,聖人對言之意,可見矣。雖欲飾讓於一時,久則自然呈露耳。之源曰,或有急於致澤而進者,或有急於名利而進者,惟在人主辨別之如何耳。若其昏夜乞哀,以驕人於白日者,不亦可恥之甚耶?上曰,孟子所謂乞食於東郭者,此也。棨曰,其妻妾亦羞之也。萬均曰,不待妻妾,渠自恥之矣。遂掩卷。之源曰,近日日候不適,聖候,若何?上曰,予則別無所患,而旱氣此甚,芒種已過,農事可慮矣。之源曰,京中則雖有雨澤,而兩南則僅浥塵而止,故絶不付種,祈雨祭,處處行之云。棨曰,移秧則雖得晩雨,猶可爲也。山谷早付種則不得除草,未免永棄矣。之源曰,今年又爲失稔,則切迫之災,孰甚於此?上曰,年年無無災之年也。之源曰,頃仍災異,諸道監司處,有冤莫伸之類,使之訪問,明白馳啓,以竢裁處事下諭,而忠洪監司李泰淵則不知朝家本意,致有妄作之擧,旣已罷職,而諸道監司則無啓聞之事矣。上曰,欲爲詳察,故致此稽緩耳。兩湖則新監司下去時,自廟堂言送可也。來善曰,相臣所達之言,足爲弭災之道矣。臣以馬官,往灣上見之,自京流配者,其數甚多,離邦去里,歲月已久,悲辭苦語,不忍聞矣。如此之類,觀其罪犯之如何,或放釋或減等,亦可以召和氣矣。上曰,此乃全家罪人耶?來善曰,此乃流三千里者,非全家罪人也。萬均曰,非但遠外如此也。昨聞缺者多至百餘,非但啓下各衙門缺半行抱冤者多,則足以感傷和氣,使之從速疏決。上曰,近緣堂上有故,以致如此,今則自當疏釋矣。來善曰,南漢守堞將士等,自前每有收用之命,未有職名者,幾至三分之一,其中亦有元不擬望者,非但渠輩以爲缺望,在國家酬報之典,亦不當如是,若令兵曹一一抄出,以爲一番除拜之地,則實合於勸激之道矣。臣於丙子扈駕,入於南漢,伊時事,想來哽咽,故不任區區,敢此仰達矣。上曰,言于兩銓。來善曰,尹澄之·李昌炫,俱是逆家女婿,而昌炫則曾除唐津縣監,未免越署,尙今坐廢,尹澄之則兩司春坊,無不備擬,殊涉不均矣。之源曰,此言,是矣。臣於其時,適爲入侍,亦陳其不合於署經之官矣。上曰,尹澄之擬望事,非自今始,完南府院君,曾言其可用,故該曹仍循擬望矣,筵臣之言如此,言于該曹。之源曰,李浣亦爲入侍矣。以鳥銃七分,至賜直赴,則不無後弊,依前定奪施行,可矣。如此之類,屬屬相繼,則非常之典,豈可每擧乎?上曰,邊六中者亦絶無,而此人具邊貫六中,故欲爲聳動之擧,依馬兵騎蒭五中例爲之,而纔命還收,事體,不可矣。但重典不可輕施耳。科場非不嚴矣,而奸僞百出,虛實相蒙,其他何論乎?之源曰,訓鍊奉事輩之行私,極矣。且旣受上護軍之祿,則例爲陞資,故或有授受之弊云耳。浣曰,四部軍兵,一時試才,而人之聰明有限,何能致察一一防姦乎?聖敎至當矣。一開賜第之路,則用奸之弊,甚於前日耳。此人姑除兼司僕,使之食祿,不下於賜第矣。棨曰,又有出人之才,則雖用特典,何妨乎?恩賜,今又還收,則不如不爲之爲愈,事甚落莫矣。上曰,當爲量處矣。不思善後之計,缺設意非偶然,而近來例以年之人□可堪當,似當有變通道矣。上曰,此非待老人之道,言于該曹。棨曰,營將兵符下送,而近間騷屑,甚矣。如有用此益擾之弊,何以爲之?上曰,果然如此矣。棨曰,兵使下去時,付送方便分給,未知,如何。上曰,事甚便好,依爲之。之源曰,見東萊狀啓,則前言橫目之說,又爲捉起矣。上曰,彼之恐嚇,一向如此,殊可痛矣,而奸狀呈露無餘,何可信聽乎?今番則東萊之答,頗爲得體,但末端所言,殊未深思,可惜也。之源曰,彼之奸計,不過爲因此要求之計,島主出來之說,豈是可信者乎?上曰,前日玄方,擅爲出來,祗今坐廢,彼雖狡獪,必無是理也。之源曰,聞李浣之言,全南左水使申檀,身病極重,赴任無期云矣。浣曰,檀曾爲此任,重得土疾,而臣未知其實狀,頃者別將啓下,則不敢辭免,駄疾上來,而有同鬼形,故使之還歸矣。今又□來,而病勢沈痼,亦不能肅謝云矣。之源曰,前水使閔應鷹,移拜左兵使,必爲交代然後,可以赴任,而申檀所患如此,以致稽延,閫帥久曠,誠爲可慮,似當變通矣。上曰,然則申檀遞之。儁耉啓曰,正言李東溟,引嫌而退,處置之請遞,前啓之不停,自有意見,嚴旨之下,出於意外,不可以此輕遞言官,正言李東溟,請命出仕。上曰,依啓。棨曰,昨日批下之後,院中僚位不高,不敢有所陳達,今日適爲賜藥,故亦不敢以文字煩瀆,臣入來敢達矣。大哉之王言,一字爲重,如絲如綍,傳播遠近,故樞機之發,聖帝明王,莫不愼重,待下之道,必以禮貌,優容則優容,開諭則開諭,道理非一端也。莊敬倔傲,分於頃刻之間,而今此答臺之批,有輕侮戱玩之色,可斥則斥之,何必乃□聖人和平底意思也。上曰,□如此憂慮之時,人君固當戒謹□,聞東山別監,不得好花草,至於求買□守之言,例多訛傳,不足取信,而旣爲入侍,不□仰達,此非有則改之,無則加勉者乎?上曰,此時花草之不見入,似不近理,而在於近侍,如是陳達,予甚嘉悅,不爲陳達而退有後言,此豈事君以誠之道乎?萬均曰,如是溫諭,不勝感幸,且去月間內需司,亦爲不見村江阡之擧云。土木之役,恐非其時也。上曰,頃者構彼小閣後,別無經始之事,而但造成所,有常用板立引鋸之事,無乃指此而言耶?萬均曰,自有奉行之事,臣何必內需爲哉?遂罷出。
刑曹判書李時昉疏曰,伏以臣於秋曹重任,十數餘出入,忝叨不爲不多,而才匪剸劇,位踰涯分,觸事顚沛,只速罪戾。況今年迫懸車,精力已耗,雖欲强策衰朽,報效尺寸,其勢末由,從前瀝血籲號而不自止者,言非虛讓,誠出肝膈,不特同朝之共知,抑亦聖明之所俯燭也。受命之初,適有惶恐竢罪之擧,不敢冒瀆危急,今者又爲南漢之役,承命出來,已有日矣。城中料理之事,未及就緖,而本曹以詞訟重地,長官之有故,將近一月,非但庶務之積滯,所關非細,其在微臣,不可虛帶職名,以延時日。伏願聖明,亟命先遞臣秋曹之任,以重國事,以安微分,公私幸甚。啓下備邊司。備局回啓,李時昉,以詞訟重地,職務曠廢,爲□陳疏乞遞,料理之事,想已就緖,本曹之事□官自當察任,則似無積滯之弊,缺辭緣勿施,啓。以上燼餘
上在昌德宮。停常參·經筵。
巳時至酉時,日暈。夜四更五更,月暈。
傳于趙珩曰,咸鏡監司,過齋戒後,更爲下直事,言。
權大運啓曰,慶尙左道三處營將所受兵符右隻,及兵營所置左隻,兵使下去時,分付,昨已定奪於榻前矣。左兵使鄭榏,今日下直,依昨日定奪,當爲給送,左□處爲二皮,亦當內請出皮囊。
數行缺耉啓曰,臣之頃日處置缺維重之先啓後通,雖未詳盡,旣出於缺暇,則以此輕遞言官,殊涉未妥,曺漢英之於其於體例,亦所當然,故臣與同僚相議,竝請出仕矣。伏見曺漢英上疏,則以强爲請出爲言,臣之處置乖當之失著矣。緣臣處置,一失其宜,致此紛紜,累至瀆擾,臣罪尤大,決不可晏然仍冒,請命遞斥臣職。答曰,勿辭。
大司憲李應蓍,持平李柙啓,掌令黃儁耉引嫌而退,當初處置,實循公議,斥以强出,殊涉情外,掌令黃儁耉,請命出仕。答曰,依啓。
李慶億啓曰,掌令黃儁耉再啓煩瀆,退待物論矣。傳曰,知道。
又啓曰,史官五員待命事,命下矣。史官不足,宣傳官三員,依前代送之意,敢啓。傳曰,知道。
兪棨啓曰,明日常參·經筵,取稟。傳曰,停。以上燼餘
上在昌德宮。停常參·經筵。
下直,振威縣令宋持。
巳時,日暈。未時,日暈左珥。
兪棨啓曰,明日常參·經筵,取稟。
政院,世子宮問安。答曰,知道。
藥房提調趙珩啓曰,伏聞世子患候,昨日幸得平復,夜來寢睡亦得平安,區區喜悅,罔以仰喩,卽與柳後聖·趙徵□·李蓍善及諸御醫等商議,則皆以爲,苦口之劑□用云。湯劑姑爲停止,以觀數日餘證之如何?更□。
世子宮問安。答曰,知道。夜來寢睡。缺
以都摠府言啓曰,今日入直軍士□。傳曰,知道。
傳于趙珩曰,吏曹判書宋時烈□呈辭調理出仕。仍傳曰,遣李嗜善看病。
權大運,以兵曹言啓曰,本曹郞官之不備,未有甚於近來,□本曹之薦,令該曹差出事,旣已蒙允,則該曹以前□削薦中可合人備擬之意,以爲停當於榻前,而新除授佐郞趙世煥,差出已久,而稱以削薦之嫌,尙未出仕,臣等累度送言,使之速爲察任,而當此多事之日,無意出肅,殊甚非矣。佐郞趙世煥,請命推考。傳曰,允。
權大運,以兵曹言啓曰,今四月二十四日召對時,左議政沈之源所啓,巡將之設,意非偶然,而近來例以年少之人啓下,此非老病者所可堪當,似有變通之道矣。上曰,此非待老人之道,言于該曹事,傳敎矣。啓下巡將中李久源·尹挺之·李後天·張遇漢·李元龍·鄭,皆是老病之人,加抄以入之意,敢啓。傳曰,知道。
傳于兪棨曰,左相使之入來于賓廳。
傳于趙珩曰,咸鏡監司趙啓遠引見,鄭左相竝爲入侍。
傳于權大運曰,誠如臺諫之言,則似不止此,而漢城府査啓,不過寒微士子數人,而事涉塞責,更爲申飭,可也。
司諫李俊耉,獻納鄭麟卿啓曰,近因本院之啓,論議紛紜,成一鬧端,臣等以眇然孤蹤,又忝言地於此際,有何識見,果能折衝於其間,務歸得中之地哉?第臣等,以故大臣之葬發掘改窆,似涉過重,尋常言及儕友之間矣。及至今日,豈可變其初見,隨波連啓乎?臣等之形勢,決難苟冒,請命遞斥臣等〈之〉職。答曰,勿辭。
司諫李俊耉,獻納鄭麟卿啓曰,前參判金佐明之葬其親,旣犯僭禮,物議皆駭,則法不可饒,義不可私,此雖出於無知妄作,其所罪犯,豈但以削奪而懲勵哉?二字缺之論,實是法義之不可已者,前參判金佐明二字缺考律勘罪,奢侈之風,爲今痼弊,六字缺若不懲抑,何以示朴於民哉?副率元萬石,五字缺人,務尙豐侈,杯盤贈物,視前太濫,人言藉藉,三字缺歎,則此豈但推考而止哉?副率元萬石,請命罷職。尙州營將韓公信,以自推奴事,直遣軍官軍牢於一字缺山地,猝入村家,掩捕結縳,致令七十老人自縊而死,其兼私殺人之罪,不可不重懲,宜但委於本道覈處。尙州營將韓公信,請命拿鞠定罪。本道監司洪葳,因屍親呈訴,旣知實狀,而星杖軍官而止,終無啓聞之事,亦甚可駭,慶尙監司洪葳,請命推考。答曰,不允。韓公信事,拿問不過早晩之間,姑先覈處,可也。
兪棨,以宗簿寺官員,以提調意啓曰,昭顯世子之女,還爲屬籍,其令該寺,趁卽擧行事傳敎,而樂善君及樂善君復爵還錄事,亦爲啓下矣。御帖及璿源錄,皆已繕寫修正,粧黃一件則已爲奉安於本寺,其餘三件則五臺·太白·赤裳等處,亦當次第趁卽奉安,郞廳及書吏庫子,依前例給馬下送,何如?傳曰,待秋下送。
兪棨,以禮曹言啓曰,卽接章陵參奉牒報,則本陵莎草,春間少無稀疎之處,而入夏以來,漸至未盛,間有枯損處,而陵莎草枯損處及未盛,以布帛尺尺量列錄,而莎臺石塗炭,亦有間間剝落處,竝爲馳報云。後錄相考,則大王陵上莎草枯損處,東邊廣三尺,長三寸,西邊廣三尺五寸,長一尺六寸,未盛處,北邊廣三尺二寸,長一尺五寸,王后陵上莎草枯損處,西邊廣六尺五寸。長三尺五寸,東邊廣一尺,長七寸,又一處,廣一尺,長一尺,北邊未盛處,廣四尺,長二尺五寸云。依前例,政府以下奉審後,稟處,何如?傳曰,依啓。
兪棨,以侍講院言啓曰,上番六員內,輔德李垕,文學李程,出使,弼善未差,只有兼輔德洪處尹,兼文學鄭萬和,而一字缺病不進,不得已司書臣閔周冕,姑陞上番,已過三字缺苟管,後日政,闕員,以在京無故人,盡爲七字缺之,推移入直,何如?傳曰,允。
權大運啓曰,五字缺,典獄署點考在囚罪人,則啓覆罪人六名三字缺十七名內,愛淑,以其子中禁徐興善,無端逃走,累日不見事,上年十二月十八日被囚,今至六朔,其情容有可恕,得禮以其子別監鄭敏,每每逃走,不爲入番事,囚禁已至三朔,似當分揀。內禁衛廳書員金禮直·孟豪業,以禁軍一名,朔布掩置,不卽分給事也。以兵曹啓辭囚禁,而其罪名不至甚重,雖是啓下罪人,臣仰體聖上欽恤之盛意,卽爲放送。各衙門罪人五十三名內,司僕寺諸員鄭卓立,以厭避身役,前月被囚,受刑一次,足懲其罪,忠翊衛成珀私奴對生,忠義衛李景尹等,以相訟被囚,罪目不明,高命,以刑吏使令,受賂於知家之人,仍爲逃走事也。私婢梅花,其夫刑曹使令立伊,江邊作弊,逃走事也,一體分揀,亦或一道。私奴貴龍,松木斫伐事也,其罪雖重,被囚已久。私奴吳從,其妻私婢隱匿事也,其罪難明。私婢介也之,以中禁蔣貴善不入番事,本一字缺囚禁次知事也,其罪似輕。金武達妻莫今,其夫私債,趁不備給事也,不當仍囚。嘉會洞有司朴承源妻京玉,朴原俊妻山春等,以洞內禁軍金廷來犯罪逃走,不卽捉現事也,亦當分揀。女人信業,以不孝祖母,辱其舊上典也,觀其爲人,甚爲愚迷,語不成說,有似啞者,罪名雖重,似當分揀。黃吉男,洞內老人,無數亂打事,而渠亦年老,似是相鬪之事,不足深罪。姜允·李元等,假稱禁亂,作弊閭閻事也,罪名雖重,不必深究。御營廳書員柳時茂,謀避本廳,投屬他衙門事也,罪名不重。朴戒宗·圭禮·一尹,宮次知出身李仲吉處,唜禮,摠戒廳吐木,趁不上納事也,罪名不重,囚禁已久,幾盡備納云,似當分揀。私婢唜禮,其母逃避不現事也,而事係相詔,罪目雖重,其在交受在逃山直之招,禁軍而逃六字缺也,罪名不重,不無冤抑之端,故亦爲七字缺尙多,非但久在牢獄,不無抱怨之端,日氣蒸炎,三字缺爲疾病之憂,宜令各衙門趁卽疏決,俾無淹滯之弊,獄中雖無病患,月令醫官,不宜退在其家,而臣久坐默檢,終無形影,極爲可駭,請令有司推治。且本署,罪囚甚多,下人甚少,故前因承旨柳扞書啓,別定書吏四名矣,今春裁省時,減去三名,只存一名,凡干文書諸事,不成貌樣,雖不能復設四名,而加定一名,似不可已,令該曹稟處,何如?傳曰,依啓。松木斫伐之人,勿爲放送。
戶曹判書鄭維城疏曰,伏以臣,猥將崩迫之懇,再瀆宸嚴,僭越之罪,固知難逭,而不加譴責,反下溫批,藥房提調,特蒙恩遞,一縷危喘,庶延晷刻,微衷所激,感淚自零。第念臣所患足病,日漸危篤,鍼藥乖方,未得收效,跬步之地,亦難運動,數朔之內,痊可無期。顧臣所忝度支劇任,王府重地,一日廢仕,二字缺無窮,病伏累日,事務積〈?〉,癏曠已多,憂惶煎迫,病裏冞深,臣之狼狽情勢,到此極矣。筵臣所謂六卿得人,久任責效云者,非謂如臣已試蔑效者也。臣待罪地部,已過三載,非不久於其任,而徒積尸素之誚,未著分寸之效,雖無疾病,不宜久妨賢路,而況此玷死危症,萬分苦劇,決無陳力供職之望者乎?臣之危迫情勢,如右所陳,一味惶蹙,罔知攸措,玆敢觸冒鈇鉞,更申籲呼於天地父母之下。伏乞聖慈,曲垂矜憐,將臣本職及兼帶金吾備局經筵賓客等任,竝許遞免,以便公私,不勝萬幸。臣無任惶悚戰灼祈懇之至,謹昧死以聞。答曰,省疏具悉卿懇。卿辭至此,本職當勉副焉。
以引見擧行條件,傳于金壽恒曰,此擧行條件,送示于鄭相處,否則改問以啓。
敎咸鏡監司趙啓遠書,王若曰,捨卿才誰與共之,方思委寄之重,當一州不三字缺用畀巡撫之權,僉擧攸同,遷擢非偶,六字缺具兼宏深文武兼資特其餘耳。七字缺粤自先朝,選在邇列,早登玉署,爭推地望之三字缺試銅龍,夙效治績之最,歷揚耳目之職,風采可一字缺推置喉舌之司,出納惟允。至於分鉞之際,益見制閫之才,四路觀風,深體簡任之意,十年盡瘁,克殫忠勤之誠,旣中外茂著,厥痛有緩急,可屬大事。睠彼關北之疆域,實是海東之雄藩,自經喪亂之餘,民生困矣,重以饑饉之慘,物力蕭然,而事機頗異於曩時,故凋瘵尤甚於他道,戶數漸縮,方急安集之謀,兵食俱空,莫先施措之策,孰膺是責?實難其人。玆授卿以咸鏡道觀察使兼兵馬水軍節度使巡察使咸興府尹,卿其以卿嚴毅之資,公行黜陟,以卿澄淸之志,別明貪廉,以卿之材,造成民俗,以卿之學,蔚起文風,棠陰謄謠,如按諸道之日,蘗若奉己,如莅南州之時,峙軍貯則如治江湖,釐戎政則如在兵部,其他料理策應之事,曁夫二字缺柔之撫緩之方,予何更論,卿必熟審。凡係刑罪之大,一字缺遵常典而稟裁。於戱,壯鎖鑰於北門,非準不可,致冗强於宗國,皆仲而功,殫爾丹愧,副予素望,故玆敎示,想宜知悉。知製敎睦來善製進
兵曹參判柳赫然疏曰,伏以臣之病勢,差復無期,瀝血籲呼,冀蒙遞免,而恩由之下,溫批再降,臣誠惶縮,感淚自零,緣臣誠意淺薄,上未格天,僭越陳情,至再至三,臣罪萬死,臣罪萬死。竊念朝臣之以形勢難便者,情理切迫者,引疾控辭,自成常例,今臣所患,適當此際,臣之所以吐露情實,竭盡無餘者,反爲文飾之歸,愧懼交竝,益無所容,天地之大,獨有所感,抑恐聖明,亦有所未盡洞燭而然也。臣雖無識武夫,粗有勿欺之忱,豈敢爲一毫虛假之言,自陷於罔上之罪哉?以臣至賤至微,猥蒙恩眷,若此之極,則惟當感激恩私,奔走供職之不暇,其於廉隅八字缺而第臣落傷之處,脛骨違節,八字缺久未收效,已浹旬望,少無差愈之路,加以驚血三字缺脇牽引,俯仰之際,常常作痛,精神昏潰,不能收拾,顧此災生,未必不由於福過之致,雖欲自力,其勢末由,一字缺第不稱之職,久曠多事之地,不惟臣身之未安,朝家處置,亦不當如是。伏乞天地父母,諒臣危迫之情,臣本職及兼帶,竝許鐫免,專意調治,俾尋生路,不勝幸甚。臣無任瞻天望闕,祈懇激切屛營之至,謹昧死以聞。答曰,省疏具悉卿懇。卿其勿辭,調理察職。
上御熙政堂,咸鏡監司趙啓遠引見入侍。領議政鄭太和,左議政沈之源,左承旨金壽恒,記事官孟胄瑞,史官鄭重徽·宋昌。上曰,領左相進前,咸鏡監司新赴,不無區劃料理事,故請見矣。五家作統之法,曾已相議,權堣去時,亦爲言送,而來年,式年也。申嚴戶籍之規,着實擧行,則事當就緖矣。平安一道,獨爲行之,有同驅逐,不可竝擧於諸道耳。太和曰,因式年行之,則事甚便好,而外議則或以爲,先行於他道,則北路之民,自然復業云矣。上曰,此言有理矣。之源曰,北道獨不爲之,事體殊常矣。上曰,監司之意,何如?啓遠曰,聞其處物情,作統之法,已爲行之於六鎭,而一人逃走則統內之家,擧皆被侵,極甚其苦,陸續逃散,北道已盡空虛,流入平安道地界者,不可殫記云。以如此空虛之地,將何以作統耶?上曰,其處設行統法,始於何人耶?六字缺赴任然後,可以訪問矣。以一人之言七字缺入於陽德近處,結幕者無數,蓋爲小憩三字缺之計也。其心不必爲逃役,而生理艱難,其勢實出於不獲已云。之源曰,非但流入於平安道也。江原道亦有云矣。上曰,不能把截禁防耶?太和曰,歧路不一字缺人心巧詐,高山驛是爲嚴防之地,而或踰嶺入於關西,或乘舟直到嶺東,雖爲關隘,末如之何云。啓遠曰,雖有防守云,而防守者數少,出來者數多,若之何把截乎?且出來之人,無不發死心,直欲衝突,防守者,亦不無恐㤼,非但不能把截,又以別語護送云。蓋守土之臣,不爲撫摩,侵軼多端,沒以身處,豈不欲樂土求生于?嶺北則臣未之見,惟安邊·國島等·遊觀之地浪爲往來矣。自北關出來之路,非惟鐵嶺·伊川·安峽等地,亦有坦坦相通之路,逃去出來,實由是路也。永興則有陽德之路,三甲則有江界之路,豈可一一把截耶?蓋安土之心,人所固有,若有萬分難支之勢,豈至走入於無人之境,驀越禁路,跨歷絶險,以爲舍命逃死之計,而終使邑里蕭然,環堵成墟乎?上曰,卿今受任矣。可以勞來安集,以復其舊耶?啓遠曰,臣之才分,盛壯之時,尙不能如人,而況此衰暮之年,精神筋力,萬萬不逮,其何以能擧職事,稱塞聖意也哉?分義所在,不敢控辭,而終歸於壞了國事而乃已也。臣不勝悚然,而設有調娛之事,涉於煩猥,其不能一一啓聞也,必矣。目今飢民在路,荒政方急,必須身親巡視然後,可以救之,而物力凋殘,誠爲可慮。所謂撫摩云者,使飢者食而寒者衣也。將何衣食之資,以盡撫摩之方,而活被阻飢之民乎?卽今形勢,無異於手援天下也。聞其處之民女三字缺布補綴,堇能掩體,男子之衣則六字缺造成,而亦無以辦得,只以一生六字缺事於官家,則丐着以去,所食則樂歲耳麥二字缺豐歲則糟糠不厭也。脫有緩急,其何以得力,而責其爲上死長乎?父子之天,人所同然,而至於棄而不育,其矜惻之狀,據此可知也。且邊將之苦,無異於謫居,受出糧料於本官,僅得連命,而猶思利己之道,責出貂蔘於土兵,侵擾剝割,無所不至,以此逃散者接踵矣。且守令之肆虐,難以盡言,如得不法文書,則可以隨現請罪,而南北懸遠,有難摘發,不法之類,亦非一二,何異於冀北無良馬乎?黜陟之宜,勢未易也。無事之時,固當言吉不言凶,而朝家之抛棄北路,餘二十年矣。丙子從軍者,今已老除,其後充額者,元不知兵,操弓把銃,不成貌樣,加以軍器無形,鳥銃皆蝕,弓箭盡蠧,監兵使巡閱之際,一弓折,次次皆折,故勢難猝改,不得已止之云。太和曰,在前北道,私賤奴則編於兵籍,婢則收貢二字缺餉,故相臣吳允謙,爲御史,專管此事,國法極嚴,故其主不得收貢,不得捉來,或爲願納於國家,而口數多者論賞矣。今則此法壞盡,北道兵籍之虛疎,亦由於此也。新監司今番赴任,使之申明舊法,擧行,何如?上曰,一依舊例,申明擧行。太和曰,咸鏡道列邑,民少而穀多,糴糶之際,最爲難堪云,如趙啓遠所陳,塵土作石,亦在元數之中,必須詳盡蕩滌然後,以其實數,或分兩運,或分三運,間年糴糶,則似爲詳實,而惠及於民矣。上曰,一依此言爲之。啓遠曰,聞道內各邑會付之穀,名存實無,塵土相雜云。所當十分詳査,以爲整頓之地,而不可以守令,泛定差員,都事亦有所管,考講覆審等事,旣不閑漫,且今年當有科擧,其勢不遑他務矣。巡察使,有從事官帶率之例,若得剛明解事者一員,可以明二字缺。上曰,此言,如何?太和曰,有事則巡察使之帶七字缺令自解,限其元穀,査正間帶率,似當矣。上曰,然則臨時啓請,可也。啓遠曰,中軍不可不擇帶,而堂上武弁,或帶實職,或爲各衙門將領,絶不得可合之人,前水使安鏡,頗爲解達軍務,故完南府院君,爲咸鏡監司時,亦以中軍任使云,而時在奪告身之中,不敢以中軍啓請,以軍官帶去,將差假中軍之任矣。上曰,安鏡所坐,何事耶?鄭太和曰,以頃日莞島事被罪,而比之尹天賚則頗輕,與鄭檝一樣矣。上曰,今日如是引見以送,實非偶然,而中軍不得不帶去,將差假中軍,則殊無優待之意,安鏡職牒還給,以差中軍,可也。啓遠曰,本道軍器所用箭竹魚膠,皆難辦得,備邊司所儲箭竹,願爲優得,而輸遠甚難,則本道人馬,到京回還時載去,則事甚便當,臣當臨時牒報,令備邊司隨卽給送,而魚膠亦爲覓給,何如?上曰,箭竹,備邊司所儲之外,內弓房箭竹,亦當下備局,魚膠,自備局分定於所産處,入送,可也。上謂趙啓遠曰,北馬出來之弊,自前非不嚴察,而未知着實奉行之事,稍好之馬,不得留在於本道云。此事極爲寒心,卿其各別申飭嚴禁,可也。上曰,北道之人,亦有可用者矣。年前蔡允立,淸人査問之時,少無撓屈失措之事,其後又見其姓名,入於薦目中矣。言于該曹,調用,可也。太和曰,兵曹參判柳赫然,累上辭疏,不許遞改,聖意有在,而武弁之被五字缺者,雖或有之,赫然則其職已至亞卿,朝廷待三字缺常例,武臣,不可使之耐殫行公矣。上曰,然矣。但其疏纔上,批下將何以處之耶?太和曰,臣之所陳,非是非赫然之意也。因臣言而命遞,有何所妨乎?上曰,然則柳赫然遞差。太和曰,姜裕後頃二字缺對時,以淸州寺奴婢劃給兵營事,多有怨三字缺達,請爲還收,臣意,朝廷十字缺因其怨言而還收,姜裕後十字缺意亦然,而不果啓聞云,故臣以新監司下去時,三字缺送,使之詳察啓聞後議處之意,陳稟蒙允矣。二字缺以聞之,李慶億之意,差異於姜裕後所達之言,臣使備邊司郞廳,往問于李慶億,則其意果如臣之所料相同,旣知其還收之不可,則不當分付於新監司矣。上曰,然矣。前日擧行條件,勿施。之源曰,咸鏡道三字缺此皆不擇守令之致也。其處之民,務於畜狗,蓋欲爲掩體之資,而守令以京中應求,懲責無節,民何以自着乎?臣於庚午,忝叨御史之任,至會寧府,考見官案,則或有以大司憲出守者,亦有以大司憲懲還者,而今則鍾城,只爲文官差送之地,其餘諸邑,則每以武弁塡差,合有變通之道。上曰,領相之意,如何?太和曰,聞吉州以文武交差,非但其處漸爲蘇復,隣近之邑,亦共猥戢,不敢次行非法,而至於時。以下缺燼餘
上在昌德宮。停常參·經筵。
世子宮問安。答曰,知道。自昨日暮時,微有惡寒之候,人定後,頭痛復作,煩熱頗甚,寢睡不得平安矣。
兪棨啓曰,明日常參·經筵,取稟。傳曰,停。
藥房提調趙珩啓曰,伏未審邇來,聖候調攝,何如?八珍湯,前已進御,已至累帖,其有顯效耶?足部痿緩之症,亦未知近日加減,何如?臣不勝區區懸慮之至,敢來問安。答曰,湯藥顯有效,而足部一樣矣。
藥房再啓曰,世子患候,再昨似得快,缺朝者問安,有昨夕惡寒頭痛缺一行聞來極爲慮憂,卽與柳後聖·趙徵奎·李蓍善商議,則皆以爲,所患之候,入於血分,柴胡四物湯,加牧丹皮·□知母各七分,黃栢酒炒·靑皮各五分,此是宜用之劑云。此藥劑入,何如?且旣已受鍼,今不可再施,故議于鍼醫,則皆以爲,取其數施灸爲當云。此症候調治不可不盡其古方,諸藥醫意見,亦皆如此,竝此仰稟。答曰,依啓。
權大運,以備邊司言啓曰,戶曹判書有闕,此時此任,不可暫曠,藥房提調,亦爲趁速差出,卽日爲政,何如?傳曰,允。
有政。吏批,判書宋時烈病,參判李一相進,參議趙復陽進,行都承旨趙珩進,〈以〉許積爲戶曹判書,趙壽益爲兵曹參判,柳赫然爲右尹,尹絳爲兼知經筵,李晩榮爲弼善,金萬基爲副校理,成以性爲校理,洪命夏爲內醫提調,洪處尹爲舍人,安後說爲正言,李浣爲判尹,許積爲訓鍊都監提調。傳于吏批曰,漢城判尹,今政差出。
備忘記,以備邊司草記,卽日爲政事,命下矣。政官命招之意,敢啓。傳曰,知道。
兪棨,以弘文館言啓曰,本館上番,只有二員,而副校理南九萬出外,只有校理臣睦來善,今方二字缺直,而無他替直之員,且有議諡之事,上番闕員,今日政盡爲差出,使之推移入直,何如?傳曰,允。
權大運,以備邊司言啓曰,黃海道安岳·信川居民金世珩等十五名,呈狀本司,大槪信川居吳得全·吳碩堅·張希男·孫唜男,鳳山居李長輝等,敢生同利之計,信川郡馬鳴山下十里之地,皆以無主陳荒,誣告宮家,築堰將奪民田云云,果如其言,則誠爲可駭,以其呈狀,送于本道監司,使之明査啓聞處置,俾無民怨,何如?傳曰,允。
權大運,以兵曹言啓曰,都試已畢,而鍊才及新取才,方爲設場,臣命夏,祗承命牌,進詣政廳,而旣設之場,不可中撤,參議臣挺垣,使之仍爲開坐,待臣政罷後,還參之意,敢啓。傳曰,知道。
權大運,以備邊司言啓曰,四月十七日晝講時,特進官李浣所啓云云。見上
兵批啓曰,卽接忠翊衛將許興善戶奴呈狀,則許興善,身病極重,不能運動云。宿衛入番之地,不可久曠,忠翊衛將許興善,改差,何如?上曰,允。
兵批,判書洪命夏進,參判未差,參議吳挺垣,都試坐起進,參知李正英進,左副承旨權大運進,鄭維城爲判中樞,尹順之爲同知,金庭海爲副摠管,吳道宗爲監役,蔡忠元爲五衛將,崔廷顯爲全南右兵使,洪遇龍爲豐川監牧官,柳赫然·申檀·黃道昌·鄭維城爲副護軍,李東溟爲副司果,南宮忠爲忠翊衛將,李時一爲鷹牌頭。
司諫李俊耉,獻納鄭麟卿啓曰,前參判金佐明之葬其親,旣犯僭禮,物議皆駭,則法不可饒,義不可私,此雖出於無知妄作,其所罪犯,豈但以削奪而懲勵哉?今日之論,實是法義之不可已者,前參判金佐明,請命依律勘罪。
趙珩,以吏曹言啓曰,近來堂上以上,無故可以差祭之員,甚少,朔望祭官,亦爲苟簡,殊甚悶慮。今四月二十六日,宗廟社稷北郊等三處,再次祈雨祭。來五月初一日,行宗廟朔祭。初五日,行宗廟以下各陵殿端午祭,一時稠疊,獻官及執事應差之員,甚多,萬無推移之路,不得已宗室刑官禁府堂上及常時不爲差祭之員,竝爲通融塡差,俾無前頭差祭時窘急之患,何如?傳曰,依爲之,而祈雨祭獻官及諸執事,皆勿以老病者差遣。
權大運,以兵曹言啓曰,左副承旨權大運典獄署摘奸書啓,本署罪囚甚多,下人甚少,前因承旨摘奸書啓,別定書吏四名矣。今春裁省時,減去三名,只存一名,凡干文書諸事,不成貌樣,雖不能復設四名,而加定一名,似不可已,令該曹稟處,何如?傳曰,依啓事,傳敎矣。典獄署書吏新設四名內,三名則今番裁省時,已爲權減,以書吏一名,勢難成樣,果如承旨書啓,今姑加出一名之意,敢啓。傳曰,知道。
權大運,以司僕寺官員,以提調意啓曰,本寺僉正柳頲,頃被推考,久未行公,繼以身病,再呈旬狀,三字缺爲日已多,不可等待其三旬之限,僉正柳頲,七字缺擇差,何如?傳曰,安敢乃爾?使之從速察職。七字缺
禮曹啓曰,卽見東萊府使李萬雄馳啓,渡海譯官洪喜男,已到倭館,與兩差相接,而平智友,請以江戶所送馬匹,與島主處所送苧布換書,縷縷陳說云。渠之實情所在,雖不可知,馬匹旣不送於江戶,則決不可只送於島主,寧依其末端所言,江戶所送別幅中,花馬二匹刪去,其代以白苧布磨鍊,急速下送,單子亦爲改書以送宜當,以此意,該曹該院,竝卽分付,使之急急擧行,何如。傳曰,允。
趙珩,以弘文館言啓曰,新除授校理成以性,時在慶尙道榮川地,經筵入番事緊,請斯速乘馹上來事,下諭。傳曰,允。
兪棨,以兵曹言啓曰,今日二所巡將,李弘淵受點,而重患胸腹痛,症勢苦劇,不能起動云,不得已巡將單子,付標以入之意,敢啓。傳曰,知道。
趙珩,以禮曹言啓曰,見此東萊府使李萬雄馳啓及備局覆啓,則依其所言,江戶所送別幅中,花馬二匹刪去,其代,以白苧布磨鍊,急速下送,單子亦爲改書以送,以此意,該曹該院,竝卽分付,使之急急擧行,何如?傳曰,允事,傳敎矣。花馬二匹減去,而其代以白苧布磨鍊下送,則苧布百疋,幾準二馬之價,而比較禮單中,他樣物件,則苧布疋數,似爲過多,參商磨鍊,以七十疋原單子中,改付標以入,而令兵曹別定禁軍,使之領去,而倭人催歸甚急,不可稽傳,當以直路馳送,三道所經各官,分付施行,急急護送之意,亦爲申飭,何如?傳曰,允。以上燼餘
上在昌德宮。停常參·經筵。
下直,長湍府使李東顯,肅川府使許遂。
午時未時,日暈。
世子宮,本院問安。答曰,知道。
藥房提調臣洪命夏,副提調臣趙珩啓曰,伏未審夜來,聖候,何如?靜攝之中,又有惟疾之憂,臣等不勝悶慮,敢來問安。且因醫官之言,伏聞世子症候,又於昨夕,惡寒頭痛復發,二更後熱勢又作,罷漏後始定云。大槪□似瘧非瘧,或間日或逐日,發作無常,一行缺趙徵奎·李耆善及諸御醫等,缺前用柴胡四物湯,似是當劑,而尙未收效,以□知母酒炒·黃栢鹽酒炒·黃連·桅子炒·牧丹皮·柴胡各五分,連用二貼宜當云。依此劑入,何如?答曰,知道。議藥事,依啓。
備忘記,傳于李殷相曰,今下弓矢,長湍府使李東顯處給送。
以今四月二十六日再次祈雨祭,洪處尹製進祭文,傳于兪棨曰,祭文中,何無罪己之言乎?予心不安,使之添入。
李殷相,以兵曹言啓曰,當日保人方履吉稱名人,自丹鳳門入來,差備門外擊錚,極爲駭愕,令攸司囚禁治罪,同守門將鄭後善等,常時不能禁斷雜人,以致闌入,亦爲非矣。請推考。傳曰,允。
李殷相,以左邊捕盜廳言啓曰,承旨典獄署摘奸書啓,各衙門罪人五十三名內,李京立等,罪名不重,不無冤抑之端,故放送,其餘在囚者,尙□牢獄,日氣蒸鬱,且有疾病之憂,宜令各□趁卽疏決,俾無掩滯之弊矣。傳曰,依啓事,傳敎矣。本廳所囚賊人朴善立,則曾於丙申年,驛馬二匹,偸取現露,定配於巨濟,今又逃還京中。禁軍梁義哲所受官馬及士夫家馬匹,偸取放賣於外方。賊人已生,則別抄武士金泳所受官馬,亦爲偸取放賣於外方,時未現出,故竝不得輕易處決之意,敢啓。傳曰,依啓。
李殷相,以兵曹言啓曰,臣等與都摠府訓鍊院堂上及禁軍別將,會于訓鍊院,禁軍新取才試射,則出身遠射入格者,八人,閑良遠射入格者,五十三人,出身閑良自備馬入格者,一百十一人,邊將遞來及禁軍終制人入格者,六人,而遠射步數,出身一百十步,閑良則十五步,自備馬及邊將遞來終制者,皆百步,一依前例爲之,八字缺傳敎,以能走馬試射騎蒭,准其七字缺傳之意,敢啓。傳曰,知道。
李殷相,以兵曹言啓曰,禁軍新取才罷後,仍與左右別將,會于訓鍊院,禁軍等所授馬,親自看審,則或有禾老骨立者,或有目盲折足者,或有內傷不步者,左邊病馬如此者,六十一匹,右邊馬則四十七匹,合一百八匹,而抄出其中尤甚無形者,則七十一匹,論其價,則不直一匹之木,決不可仍授,徒費料太而已。還納於司僕寺,以他好馬授給,而其餘馬三十七匹,則自本曹料理,僅給添價,以爲改備之地,何如?傳曰,允。
李殷相,以兵曹言啓曰,近來禁軍取才時,謀免身役之類,爭相投入,多有混雜代射之弊,故今番則使各番將,詳問其身役有無,擇其可合者,小名成冊,又爲疤記,以爲憑覈奸僞之地。取才時,且令各將點簿呼名,使之入射,而入格者則各將招致,眼同考准其疤記矣。卽接一番將韓休報狀,則閑良全文獻取才入格後,依他例問其四祖,考其疤記,則實非全文獻之面目,將欲詰問之際,卽爲逃走,不得捕捉,而全文獻之代射,非但現露無疑,且代射之人則乃訓局砲手文時劍,人皆目覩,衆口同然云。臣等卽捉致文獻推問,則渠亦辭窮,不敢復言,兩人所犯,俱極可駭,竝令攸司推治,何如?傳曰,允。
左副啓曰,凡密符受去與還納,作一官案,而置簿郞廳次知修正頒符之時,考見其置符書入單子,例也。卽者以全南左水使及京畿防禦使處頒符事,請出寶匣而開見,則完符有十一,而諭書單子書完符者,只是十部,極爲驚怪,詳細詳考,則今月二十一日,前慶尙左水使黃道昌,還納第二十七符,而置簿官案,不爲修正,莫重密符書入,未免如是疎虞,極爲可駭,請當該郞廳推考,七字缺臣以該房,亦難免不能檢飭之失六字缺。傳曰,依啓。爾其勿待罪。
兼輔德洪處尹疏曰,伏以臣本庸陋,百無一長,猥蒙洪造,揚歷華二字缺而絲毫無補,愧懼徒積,近添薇垣之惡,重被臺論之斥。且於伊日,伏見諫院之批,辭旨未安,臣於此益切惶悚,且臣素患胸腹痛,適復苦劇,召牌之下,不能趨詣,逋慢之誅,宜無所逃,而縮伏累日,尙無譴罰,臣之進退狼狽,固不足言,而當此王世子未寧,逐日問安之時,一向退在,曠廢職事,臣之罪戾,一層加一層。伏乞聖慈,察臣危迫之悃,亟遞臣春坊兼任,以安微分,不勝幸甚。臣無任激切祈懇之至,謹昧死以聞。答曰,省疏具悉。爾其勿辭察職。
吏曹判書宋時烈箚曰,伏以臣,誤蒙恩眷,久叨匪據,報蔑毫毛,疵累百出,心常憂懼,不啻臨谷,加以疾病侵尋,難可支吾,冒昧三字缺蒙恩遞,而分外恩數又甚,特達臣誠四字缺不知所出,且臣於此,復有不安者,臣伏見曺漢英諫職辭疏,有閔維重籍重脅持之語,臣始甚驚疑,以爲今有何樣人,能有重於諫長者,而乃敢偃然借與於人,以爲脅持之計乎?若果有其人,則其爲權力,殊可畏也。況維重爲人,素稱剛直,不畏强禦,何所懾憚,而顧乃藉重於人乎?旣已聞之,則維重之所藉,正指臣身云。臣不勝瞿然之至,今者維重不在,未知其間曲折之如何,而臺官旣已指斥,則臣何敢晏然供仕,自陷於輕朝廷蔑公議之罪哉?且臣於昨日召牌之下,病不能進,負犯尤大,伏乞聖明,遞改臣職,以安微分,不勝幸甚,臣於微細事,本不欲互相紛紜,以傷和協之道,而只爲朝家事體,不得不冒籲,尤不勝震灼之至。取進止。答曰,省箚具悉卿懇。世道可謂浮薄矣。卿於維重五字缺有干涉,況維重之事九字缺元非不可爲之事,有何藉重之理乎?如此三字缺勿介懷,安心勿辭,更加調理察職。以上燼餘
上在昌德宮。停常參·經筵。
兪棨啓曰,明日常參·經筵,取稟。傳曰,停。
世子宮,本院問安。答曰,知道。
趙珩啓曰,領中樞府事元斗杓箚子到院,而以祈雨祭齋戒,留院之意,敢啓。傳曰,入之。
藥房提調洪命夏,副提調趙珩啓曰,卽因醫官等,伏聞世子所患寒熱之證,又發於昨日,或寒多熱少,或慮傷寒餘證,似瘧非瘧,數行缺證,如期而發,諸醫皆以爲,定是病缺仍用昨日劑進四物湯。又以木鼈子炒製,雄黃缺其爲細末,臨時每服四分之外,間多有以此藥立□云。一劑爲先劑入,何如?答曰,依啓。
權大運,以都摠府言啓曰,今日入直軍士,爲爲中日習射,而祈雨祭齋戒相値,不得爲之之意,敢啓。傳曰,知道。
兪棨啓曰,昨日初更時,流星出東南間,指西北而去,橫遇中天,其大,頗異於常時流星,其行,屈曲而遲,隱隱若有聲響,本院同僚中,目見者非一,而招致觀象監該官問之,則矇然不知,其昏迷不職之罪,不可不懲,請令攸司推治,何如?傳曰,允。
趙珩啓曰,提調臣洪命夏問安後,世子所進散藥,仍爲監劑以入,所調之酒則盛諸沙甁,追後入納之意,啓達出去矣。沙甁卽令司饔院進排,則以在於提調,請來開庫爲之,趁不擧行,臣亦本院缺之一也。所當報知于臣,使之開庫以出,而不爲動缺來告,致有日晩,趁不盛入之患,本院所爲,極爲缺直郞廳推考,次知下人,令攸司推治,何如?傳曰,允。
備忘記,史官三員待令,騎馬九匹立之。
領議政鄭太和,禮曹判書尹絳,觀象監提調李應蓍,工曹參判洪重普啓曰,臣等進詣章陵大王陵上及王后陵上,莎草枯損處未盛,竝奉審尺量,別紙圖形開錄以啓矣。令該曹擇日修改等事,依前例擧行,而莎臺石塗灰剝落處,亦爲一時修補宜當,以此分付,何如?答曰,依啓。
司饔院提調原昌君玖啓曰,臣伏見政院啓辭,以世子宮散藥所調之酒入盛白甁,趁未進排之故,官吏請推也。今日監□膳時,未聞此奇而退出矣。家在城外,往來之際,自至遲延,以致差晩,而郞官至被推考,臣以當路提調,不能擧職之失,在所難免,不勝惶恐。傳曰,知道。
傳于李殷相曰,今日八字缺爲政,可也。且凡刑殺等一應雜九字缺卽者臺諫,以啓辭入來,臺諫啓辭六字缺捧入事,敢稟。傳曰,今姑捧入,後日則勿爲事。二字缺
李殷相啓曰,左副承旨權大運方入直,而卽者二字缺府,以先罷後推論啓,不敢仍在直廬,旣已出去矣。右承旨曺漢英呈辭到院,同副承旨兪棨有故,左承旨金壽恒,牌招入直,何如?傳曰,允。
大司憲李應蓍,掌令黃儁耉,持平李柙啓曰,目今旱災如此,自上有獄囚疏放之命,臣等非不知聖上欽恤之至意,出於尋常,而第伏見承旨摘奸放送之啓,則罪囚中刑曹使令高命,受賂逃走者也。私婢梅花,其夫刑曹使令立伊,江邊作弊逃走者也。秋曹下輩之此習,爲今痼弊,不可不隨現重治,而謂之分揀,亦或一道。女人信業,不孝其祖母,凌辱其舊主者也,此則係關倫常,固當嚴査實狀,依律處置,而謂之三字缺說,似當分揀。姜允·李元等,假稱禁亂,作弊閭閻三字缺近來無賴惡少之徒,假名橫行,處處作挐,遂令法府禁濫之令,不辨眞贋,混歸取怨之地,臣等所嘗痛疾而欲治者也。謂之罪名雖重,不必深究,竝爲放送,臣等看來,不勝驚異之至。臣等竊念,凡干罪名,自有輕重區別之道,聖敎所謂輕囚放釋,豈指此等罪人而發也?事甚無據,當該承旨,請命先罷後推,所放罪人等,還爲囚治。答曰,依啓。權大運姑爲推考。
李殷相啓曰,左副承旨權大運推考事,命下矣。臺諫方〈以〉罷職論啓,推考承傳,不得捧入之意,敢啓。傳曰,知道。
領中樞府事元斗杓箚曰,伏以臣,摘植冥行,動乖時宜,狼狽仆躓,固所自取,誰復怨尤,第其風采所及,五字缺而又訛,遂失眞狀,何以厭人之憂而六字缺乎?駙馬揀選,非創於今日,則七字缺臣雖無狀,必不爲無前擧措九字缺者,卽曩時諸家所使之人,而一應供六字缺不過豆果酒肴,所贈不過扇柄錦端,而錦端二字缺又纔十數人,衆目所視,且不可誣也。安敢自蔽於□孔□之天乎?其曰,大張盃盤,盛陳贈物,抑何所據?臣竊未曉也。至於此家創始云者,國人所知,臣不欲多辨也。一字缺此昭儉之日,臣從大臣之後,不能擺落恒規,終累聖化報此爲萬殞何辭,臣旣負此重犯,尙何敢呶呶自辨,以益罪戾乎?伏乞聖慈,俯諒危悃,將臣本職兼帶,竝賜鐫罷,以謝公議,以安微分,不勝幸甚。取進止。答曰,省箚具悉卿懇。箚中所謂訛而又訛,遂失眞狀之言,誠爲確論,此蓋出於浮俗之樂聞人過之致也。可勝歎哉?此家創始之說,自有國言,卿何必不安乃爾?卿其安心勿辭。以上燼餘
上在昌德宮。停常參·經筵。
兪棨啓曰,來二十七日,常參·經筵,取稟。傳曰,停。
世子宮,藥房問安。答曰,知道。
世子宮,本院問安。答曰,知道。
李殷相,以兵曹言啓曰,一千禁軍,不可無敎鍊之擧,故頃於事目中,每缺操鍊事,今已啓下矣。旣行操鍊,則似當有敎缺之人,依他軍務衙門例,以曉解兵法者,左右缺人禁軍口傳,以爲練習之地,何如?傳曰,二行缺持印信,多是奉使之印,依此例姑缺在一顆給送,何如?傳曰,允。
大司憲李應蓍,獻納黃儁耉,持平李柙啓曰,凡典獄罪囚摘奸,所當十分詳審量輕重,或爲仍囚,或爲疏放,而該房承旨,不此之思,輕放重囚,至使假稱禁亂作弊閭閻者,不孝祖母凌辱舊主者,仍爲逃躱。且刑曹使令立伊,則以江邊作弊,至於四五日之久,而現發後逃走之故,本曹郞官,旣以此汰去,則其爲罪狀,誠極痛惡,囚妻督現之擧,斷不可已,謂之分揀,亦或一道,而得□同放釋,尤涉無據,不可尋常推考而止,承旨權大運,請命先罷後推。答曰,欲體欽恤之意,而□不必罷職矣。
兪棨,以漢城府言啓曰,缺之言,似不止此,而漢城府査啓,不過缺而已。事涉塞責,更爲申飭耶?缺處,游觀婦女,更加聞見査報之意,缺卽接東部,西部,中部四部官所報,缺査得現告人物,切無他游觀婦女云,而北部主簿所報,則諸處游觀婦女,無路査出,送人尼舍,般問游觀之人,則前主簿尹琬妻及前縣監兪勉曾妾,本月十五日,來到游觀而去云,推捉兩家奴子,覈問游觀與否,則尹琬妻及兪勉曾妾,果往仁壽寺遊觀的實云。令攸司一體科罪,何如?傳曰,允。
副校理金萬基疏曰,伏以小臣,猥被洪私,玷廁經幄,曾暴危懇,未蒙恩遞,惶恧之懷,曷嘗少弛?玆者新命又降,悚仄罔措,義難一向撕捱,惟當奔走祗承,而第臣有悶迫情勢,冒干宸嚴,冀蒙務察焉。臣有偏母,累經喪禍,氣血俱虛,疾病。以下缺燼餘
上在昌德宮。停常參·經筵。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,卽伏承下醫官之敎,自上右邊鬢髮之上,有小癤,因此面部似有浮氣云。臣等不勝驚慮之至,不可不急治,而時未知輕重如何,卽與醫官入診然後,方可議藥,或議受鍼,敢此仰稟。答曰,依啓。
大妃殿·中宮殿·世子宮問安。答曰,知道。
再啓曰,臣等伏承世子問安之令,且聞下醫官之令,昨者昏後,先寒後熱之候,視前無減云。不勝悶慮之至,卽與柳後聖等諸御醫商議,則皆以爲,昏夜發作,乃陰瘧也。先用柴胡芎歸湯三貼,引出陽分後,更用他藥,宜當云。臣等取考萬病回春瘧疾門,此藥治症,則曰治夜發陰瘧,引出陽分而發後,服人蔘截瘧飮止之云。以此觀之,似是當劑,三貼卽爲劑入,何如?答曰,依啓。
又啓曰,自上所患處,在於髮際上一寸餘,雖非毒癤之類,其勢似難自消,故與柳後聖等及諸御醫商議,則皆以爲,荊防敗毒散,連進三貼,以消其毒氣,金銀花煎茶,和牛黃一分,連次進御,以除煩熱之候,且傅促膿膏,宜當云。牛黃則各裹一分,先入五貼,而荊防敗毒散及促膿膏,亦爲劑入,何如?答曰,依啓。
又啓曰,當處所傅之藥,與柳後聖等及諸御醫等,更爲商議,則皆以爲,前入促膿膏,非但促膿而已。引出毒氣,消散浮氣,莫善於此藥,閭閻間多有以此收效者,依前啓請,姑先試之似當,且乳香拔毒散,亦是消腫止痛之劑,劑入貼于當處亦當云,竝此仰稟。答曰,依啓。以上藥院謄錄
上在昌德宮。停常參·經筵。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,伏未審夜來,自上所患,當處痛勢,浮氣煩熱等候,視昨加減,何如?世子昏後先寒後熱之症,比前別無輕重耶?臣等不勝憂慮,敢來問安。答曰,浮痛等症,與昨無異,世子所患,一樣矣。
世子宮問安。答曰,知道。
又啓曰,卽伏承問安之批,有浮痛等症,與昨無異之敎,臣等不勝憂悶之至,當處向膿與否及浮氣輕重與否,不可不更爲入診,敢此仰稟。答曰,依啓。
入診後,三提調問安。答曰,知道。藥房謄錄
上在昌德宮。停常參·經筵。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,伏未審夜來,自上頭部小癤痛勢·面部浮氣·煩熱·寢睡,視昨輕重,何如?世子昏後所患,比前亦何如?臣等不勝憂慮,敢來問安。答曰,熱勢,比昨稍減,世子所患,一樣云矣。
又啓曰,卽伏承問安之批,有熱勢,比昨稍減,世子所患,一樣云矣之敎。臣等憂慮稍弛,而世子患候,累日未止,伏想聖候調攝之中,惟疾之憂尙爾,臣等更切悶慮之至,自上所患當處,今日與醫官等入診,亦不可已,敢此仰稟。答曰,知道。
入診後,三提調問安。答曰,知道。
三提調口傳啓曰,與柳後聖等商議,則荊防敗毒散,加黃連酒炒二錢,黃芩酒炒一錢,加進二貼宜當,而促膿膏則姑爲停止,以萆麻葉貼付當處亦當云,敢稟。答曰,知道。藥房謄錄
上在昌德宮。停常參·經筵。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,伏未審夜來,頭部當處痛勢,面部浮氣,煩熱等候,視昨輕重,何如?世子昏後所患,亦何如,臣等不勝憂慮,敢來問安。答曰,痛勢雖似少減,面部煩熱等症一樣,世子亦一樣矣。
再啓曰,卽伏承問安之批,有痛勢雖似小減,面部煩熱等症一樣,世子亦一樣矣之敎。臣等不勝憂悶之至,自上所患當處,必須詳察然後,可以更議他藥,令與諸醫入診似當,竝此仰稟。答曰,依啓。
三啓曰,臣等入診退出後,與柳後聖及諸御醫商議,則皆以爲,荊防敗毒散,凡大小腫癤初頭所用之劑也。自上所患處,卽少陽經,而今已成膿,荊防敗毒散,停止,柴胡淸肺湯,加金銀花·荊芥穗·蘇葉各一錢,黃連酒炒七分,連進三貼,一以淸熱,一以消散浮氣,宜當云。此藥劑入,何如?答曰,依啓。
入診後,三提調問安。答曰,知道。藥房謄錄郞廳元啓英校正。日記郞廳金光岳書。
上在昌德宮。停常參·經筵。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,伏未審夜來,自上所患膿處,出汁幾何,而浮氣及煩熱等候,與昨尙無輕重耶?世子昏後之候,亦何如?臣等不勝憂慮,敢來問安。答曰,浮氣日漸如此,而諸醫徒事泛泛,卿等亦勿泛泛也。
世子宮問安。答曰,知道。
受鍼後,三提調問安。答曰,知道。
傳曰,進御牛黃末,入之。
藥房再啓曰,伏未審此時,聖候諸症,與臣等入診時,加減,何如?凡腫症,勿論輕重,朝夕變異,卽與醫官入診,似不可已,竝此仰稟。答曰,與朝無異,入診則暑退後,臨夕爲之,可也。
受鍼後,三提調問安。答曰,知道。藥房謄錄
上在昌德宮。停常參·經筵。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,伏未審夜來,頭部當處濃汁之出,眼胞浮氣及煩熱寢睡,視昨加減,何如?世子昏後,亦何如?臣等不勝憂慮,敢來問安。且今又趁早入診似當,竝此仰稟。答曰,依啓。諸症與昨無異,世子所患,幾至差愈矣。
世子宮問安。答曰,知道。入診後,三提調問安。答曰,知道。
藥房再啓曰,伏未審此時,自上所患當處出汁,眼胞浮氣及煩熱等候,與臣等入侍時,何如?臣等不勝憂慮,敢此問安。且與諸醫臨夕入診,亦不可已,竝此仰稟。答曰,諸症與昨無異,今日雨濕,入診姑勿爲之,可也。藥房謄錄
上在昌德宮。停常參·經筵。
藥房都提調臣領中樞府事元斗杓,提調兵曹判書臣洪命夏,副提調行都承旨臣趙珩啓曰,伏未審夜來,自上所患當處出汁,眼胞浮氣及煩熱寢睡等候,加減,何如?世子昏後之候,已得平復耶?臣等不勝憂慮,敢此問安。且今日趁早入診,亦不可已,竝此仰稟。答曰,依啓。諸症時無現效,世子旣已平常矣。
受鍼後,三提調問安。答曰,知道。
藥房夕問安啓曰,伏未審此時,自上所患諸症,與朝入侍時,加減,何如?卽伏聞下醫官之敎,泄瀉之候,更發於朝後,尤不勝驚慮之至,退與柳後聖等及諸御醫商議,則皆以爲,昨日滑便之症,今變爲泄瀉,進御三白湯二三貼,以防泄瀉,宜當云。此藥三貼,姑先劑入。且所患當處及面部浮氣,不可不臨夕入診,竝此仰稟。答曰,依啓。
入診後,三提調問安。答曰,知道。藥房謄錄
上在昌德宮。午時昇遐。
藥房都提調領中樞府事臣元斗杓,提調兵曹判書臣洪命夏,副提調行都承旨臣趙珩啓曰,伏未審夜來,自上所患當處眼浮氣及煩熱困惱等候,與昨輕重,何如?泄瀉之症,亦何如?臣等不勝憂慮,敢來問安。且今又與醫官入診,亦不可已,竝此仰稟。答曰,依啓。諸症時無加減矣。
再啓曰,卽者諸醫等商議,則皆以爲,自上困惱之候,出於累度泄瀉,中氣虛弱之致,升陽益胃散,入升氣補脾兼治腫毒之劑,引飮之時,亦連進和砂〈糖〉屑生脈散,宜當云。升陽益胃散三貼,生脈散五貼,竝砂糖屑劑入,何如?答曰,依啓。
入診正時辰初,入侍三提調醫官柳後聖·申可貴,朴頵·趙徵奎·崔栶·李後聃,受鍼當處,出膿血,執鍼申可貴。
傳于掌務官曰,血竭急急,作末以入,卽爲入之。
又傳曰,血竭多數入之,卽爲入之。
又傳曰,此外止血之藥,急急劑入,石灰末·血竭末·紫檀香末·槐花末·百草霜末·瓦粉末,三提調監劑,連屬入之。
又傳曰,今日入侍醫官,竝爲還入,使之付藥,入侍醫官出言曰,自上有氣逆之候,議定陳皮竹茹湯,而一貼急急劑入。且劑獨蔘湯二貼,一貼則封入,一貼則方煎之時,自上氣甚不平,淸心元·竹瀝·薑汁,連續入之,所煎獨蔘湯,亦爲入之,則自上幾盡進御,又煎毒蔘湯,連續入之,淸心元·童便·竹瀝·薑汁,亦爲頻頻入之。
午正昇遐。襲後,大妃殿·中宮殿·世子宮,奉慰問安。答曰,罔極。已上藥房謄錄
政院啓辭,執鍼醫官及入侍醫官等,竝令拿囚之意,敢達。依達,柳後聖·李後聃·崔棞·申可貴·朴頵·趙徵奎,拿囚。
又達曰,襲奠所用香床,分付累度催促,而尙不進排,以致設奠漸遲,極爲痛駭,繕工監當該官員,請拿推,何如?依達。
殯殿都監啓曰,襲奠之物,奉尙寺當爲進排,而豫先分付,累度催促。今日夜深,尙不備呈,以致襲奠差遲,本寺當該官員,請拿推,何如?依達。
院相達曰,禮曹參判,例兼長生殿提調,當此國恤,多有檢務之事,而禮曹參判愼天翊,遠在全南道,似難等待,改差,其代,以副護軍尹順之,權差察任,何如?答曰,依達。長生殿謄錄
達曰,禮曹儀注,小歛變服中,腰絰缺書以入,而不卽付標,致勤下令,該曹缺當該堂上郞廳,竝行公推考,何如?答曰缺
達曰,小歛時大臣以下入侍,意非偶然,禮缺記,而禮曹判書尹絳,未及擧行,難缺推考,何如?答曰,依達。缺臣於此議,前後持難,只爲缺若以舊典爲謬,而今不可不改云爾。缺爲自是之言乎?唯在參酌裁處,延。缺以爲,臣非不知此論之出於古賢定制缺但擧措重大,事在蒼黃,先王成缺久,則從前此論之不得行,有由然矣。此臣缺也。左議政沈之源以爲,臣之愚陋之見,已陳缺學,何敢更容他議?領中樞府事元斗杓缺有同矇瞽,只以遽變祖宗舊典缺定之制,安敢有異議?惟在裁處之得。缺厚源以爲,臣雖昧於禮學,非以古禮缺宗朝所未行之事,倉卒之際,恐難缺凡人之見,則莫不爲難,人情所在,亦難缺節節妨礙難通之事,此臣所以不敢容缺處,我國典禮所載,其在爲人臣服缺然前後知禮之臣,必欲略加損益,以爲近缺甚美,但諸大臣獻議,一向持難,必有定見,缺不得歸一,臣等素昧禮文,亦不敢擅冒折缺賜裁處。答曰,依諸大臣議施行,缺長廣以小斂見樣缺院相鄭太和與禮曹判書尹絳缺宋時烈·右參贊宋浚吉,同往招鄭缺長則不足者,只分許,庶乎用之,而廣則缺足幾二寸許矣。若謂小斂之錯議,則缺多用衣服而亦可準用,當肩處,則不至缺□其厚幾許,而若是不足,以此觀之,則缺而絞布亦不至緩,然諸大監親自奉審缺鄭太和請摠護使沈之源同入奉審缺尹絳,吏曹判書宋時烈,右參贊浚吉缺金壽恒,注書孟胄瑞,史官宋昌缺殿廡下,請內侍開閣,院相以下至缺後,左右見樣,立標尺量,則果與善,宋浚吉又言執事者尺之,則長亦不足缺退出廡下,聚首商議,請承傳色上缺次曰,到此地頭,臣等益復罔極,前日備望缺長生殿所儲內梓宮之中,他無準尺缺外梓宮之類,或覓於閭家所儲之處,缺當如乙卯年仁烈王后梓宮缺,亦或一道,而可合之材,終不可得,則其缺連板以用,敢此仰稟。答曰,到此缺之用,則閭家尙且不爲,決知其不可缺,使之無憾於大事,院相更缺也。如不得美好之材,而用缺上不欲用之,奈何?宋浚吉曰,缺不可徑請矣。院相曰,私禊所儲缺都監郞廳,看檢擇入,如何?尹絳缺郞廳看品,而江干則出得鄭善興否缺鄭善興,急急給馬出送,可矣。遂罷。缺
達曰,梓宮見樣等,親爲奉審,則廣缺或不無差誤之患,臣等領率長生殿缺何如?答曰,卿等旣已奉審,似無未缺可用之木,則更爲看審,非但苟且,匠工缺意則決難許入矣。
申時,大司憲李應蓍,掌令黃儁耉,持平李柙,獻納鄭缺昨日所達,臣等服制正訛之論,實本以上燼餘
朝廷以問安詣闕,而本殿提調工曹判書鄭致和,稟于都提調領議政鄭太和,殿上內梓宮中寒字內梓宮以入事定奪後,提調以下郞廳,卽進于本殿,梓宮結裹,初五日奉詣仁政殿東月廊內,塗諸具整齊時,從內出見樣,則梓宮長廣不足,不得已朝廷,以他梓宮新造以用事議政後,殿內梓宮豫備板八葉,輸入差備門內,初五日夕始役,達夜造成,而天地板則連椄,初六日朝前畢造,卽於其令殯殿都監,造作土宇,梓宮內外三度着漆,初八日朝,自其處由協陽門,奉詣仁政殿後仁和門內,仍爲內塗,改結裹以入。長生殿謄錄
大行大王初喪。
藥房都提調領中樞府事元斗杓,提調兵曹判書臣洪命夏,副提調行都承旨臣趙珩,大妃殿·中宮殿·世子宮·嬪宮奉慰問安。答曰,罔極。
三提調達曰,臣等俱以無狀,待罪藥房,大行大王違豫議藥之際,全昧醫方,徒信庸醫之言,未見勿藥之慶,遽遭崩天之痛,臣等之罪,實與醫官無異,直欲鑽地以入而不得,惶恐席藁待罪。答曰,勿待罪。
大妃殿,藥房口傳啓曰,世子纔經累度瘧疾,元氣且極虛弱,初喪扶持之道,在下之人,無路容力,所恃自上特爲扶護矣。答曰,罔極之中,世子氣力又如此,尤爲罔極,粥飮,予方勸之而不肯從,悶慮不可言矣。
又啓,卽今扶護之道,專在於上,在下之人,〈無路容力〉,伏願更爲勸進粥飮。答曰,雖在罔極之中,豈不思保護之道也?粥飮,予强勸而不肯從,以是爲悶,然當十分勸飮爲計耳。
中宮殿,藥房口傳啓曰,世子元氣,本來虛弱,且經累度瘧疾,而遭此罔極之慟,扶持之道,固當靡不用極,而在下之人,容力無路,伏願上深思惟疾之憂,克盡保護之方,何如?答曰,雖勸飮數匙之粥,而飮卽嘔吐,以是爲悶矣。
世子宮,口傳達曰,纔經瘧疾,遭此終天之慟,願體兩殿之意,亦令宗社之重,勉加扶持,以副臣等之望。答曰,罔極之外,更復何言。
中宮殿,口傳啓曰,世子纔經瘧疾,氣力未復,脾胃傷敗,設有粥飮嘔吐之患,當自藥房,劑入藥物,伏願自上勸粥之規,故元米一椀呈進,伏願進御。答曰,見此勸粥,卽爲進飮,而悲感一倍矣。
中宮殿,啓曰,國恤之初,本院有勸粥之規,故白元米一椀呈進,伏願趁卽進御。答曰,不死尙存,又見所勸之粥,當爲飮之矣。
世子宮,口傳達曰,國恤之初,本院有勸粥之規,故白元米一椀呈進,伏願趁卽進飮。答曰,當飮之矣。
中宮殿,口傳啓曰,嬪宮懷胎之奇,臣等今始聞之,罔極之中,不勝悲喜,凡孕婦例爲添傷於喪患哭泣之際,若或徑情過節,則必有大段損傷,前頭四五朔,必須善爲保護,然後可無他憂,臣等待下敎後,當退出矣。答曰,腹中非每有不平之氣,時時發作,卽今則稍安矣。
中宮殿,又爲口傳啓曰,嬪宮症患,商議於醫官,則皆以爲,當用安胎飮,而非但用藥而已。靜處溫堗,頻進湯粥,調補氣力,以安胎候爲當云。此時過用苦口之劑,亦以不可,保護之道,此外無他。諸大臣及兩宋贊善之意,亦如此,故惶恐敢達。且世子所服六和湯,畢服之後,觀其前頭症候,更議爲之似當。答曰,世子所服藥,當觀症勢而爲之。嬪宮靜處溫堗事,罔極中未及思之矣。卿等之言如此,卽當依爲之。
夕哭後,大妃殿·中宮殿·世子宮·嬪宮問安。答曰,罔極。
大行大王,午時昇遐,襲後,大妃殿·中宮殿·東宮殿,率百官奉慰問安爲之後,同日爲始,領議政鄭太和,以院相,直宿承政院。
大行大王初喪。
藥房都提調領中樞府事元斗杓,提調兵曹判書洪命夏,副提調行都承旨趙珩,朝哭後,大妃殿·中宮殿·世子宮·嬪宮奉慰問安。答曰,罔極。小歛奠後,四殿,奉慰問安。答曰,罔極。
大妃殿,口傳啓曰,糜飮依昨供進,頻頻調水進御之意,敢達。且嬪宮尙在喪側,或不無致傷之患,外庭臣僚,皆以爲悶。伏願令移靜室,極盡保護之方,何如?答曰,粥則頻頻飮之,而嬪宮,當依啓辭善護矣。
中宮殿,口傳啓曰,靡飮今又供進,頻頻調水進御之意,敢達。且嬪宮非如常時之比,而猶處喪側,哀毁過節,則必爲致傷,朝廷大臣,莫不憂懷,伏願十分善護,命處靜室,俾得無事,不勝幸甚。答曰,糜飮每爲念及,當飮之,而嬪宮以遽離喪側,尤增罔極,尙爲留此,始移處耳。
夕哭後,四殿,奉慰問安。答曰,罔極。
酉時,三提調詣熙政堂北庭,請大妃殿承傳色,跪奉湯元米一器,伏願以時進御。答曰,粥則飮之矣。請中宮殿承傳色,跪奉湯元米一器,伏願以時進御。答曰,飮之矣。請世子宮承言色,跪奉湯元米一器,伏願勉進。答曰,入送之粥,卽飮之。
大妃殿,口傳達曰,卽聞醫官之言,大妃殿有不安氣候,仍與醫官商議,橘皮一物湯,加竹茹三戔,一貼劑入之意,敢達。答曰,依達。藥房謄錄
殯殿都監達曰,小斂奠時,所用床巾設奠臨時濟用監官員,諉以不載謄錄,累度催促,趁不進排,事極可駭,當該官員,請拿推。依達。
大行大王初喪。
朝哭後,大妃殿·中宮殿·世子宮·嬪奉慰問安。答曰,罔極。
辰時,三提調詣熙政堂北庭大妃殿,口傳啓曰,今進湯粥,頗數進御,臣等區區之望也。答曰,如是至誠勸之,卽飮一鍾子矣。
中宮殿,口傳啓曰,今進湯粥,頻數進御,臣等區區之望。答曰,如是至誠勸之,卽飮一鍾子矣。
世子宮,口傳達曰,今進湯粥,頻數勉進。承言色來傳曰,以爲上達矣。
嬪宮,口傳達曰,今進湯粥,伏願頻數勉進。承言色來傳曰,已爲入納矣。
夕哭後,三提調,四殿,奉慰問安,仍進菉豆粥一器。答曰,罔極,粥則飮之矣。藥房謄錄
自昧爽至卯時,有霧氣。
世子在大造殿南廡下廬次。九字缺大妃殿,院相·摠護使·殯殿都監堂上問安。答曰,罔極。
都承旨趙珩,左承旨元萬石,右承旨金壽恒,左副承旨吳挺恒,右副承旨李殷相,同副承旨兪棨等達曰,伏承下令,臣等聚首痛哭,不忍缺孝思罔極,情所難忍,而第念王者繼統缺先哲王,靡不强抑至痛,卽踐大寶缺歉以然哉?雖以大行大王出天之大缺敢終咈群情,勉從嗣位之請,出於成缺暫曠,而私情不容自伸也。此豈非邸下缺,臣等雖無曲體一時哀痛之至,缺常典,決不可得也。今此下令,臣等不缺單子,敢此還入,伏願抑情節哀,尊缺禮,宗社幸甚,臣民幸甚。答曰,禮缺,卿等何不顧罔極之懷?徒言强抑之議缺理而爲此擧,宜遵前令。令禮官更缺傳達曰,下令雖如此,而決不敢分寸缺無更議之事,而廷臣方有爭執之擧缺答曰,何不念孤之情理,而如是言之乎?尤缺大司憲李應蓍,行大司諫李尙鎭,掌令黃儁耉,持平李柙,缺臣等伏見下政院之令,聚缺序之君,必於成服之日,嗣位者缺之望,不可少違,故我朝列聖缺群心,則今日該曹之員,擇吉時者,自是缺安之令,出於千萬意慮之外,中外臣民缺伏願邸下,深思宗社付托之重,仰缺臣民之顒望,不勝幸甚。答曰,孤之情缺勿煩瀆。
領議政鄭太和,左議政沈之源,缺尹絳,吏曹判書宋時烈,右參贊宋浚吉缺達曰,臣等昨日更爲奉審之後,缺爲計,請造新梓宮,工役垂訖,似缺重莫大之事,少失所宜,後悔莫及。缺達曰,卽今氣力,何如?所達湯粥,伏願缺重得無事,且所入之粥,當飮之矣。缺達曰,自初喪以後,王子駙馬,皆令同處缺以爲未安,今日以後,竝令出送于外,何如?缺有司,故使之出入,非同處也。其居處缺處也。
以嗣位日時單子,下令于缺記而入,心以爲駭,終日置之,而意或泛缺以下矣。今又定日時以入,此何事耶?缺達曰,以嗣位日時單子此何事耶?問達缺國恤成服之日,儲君嗣位,非但古昔缺列聖亦莫不然,此是該曹循例缺元單子還入之意,敢缺非可稟之事,有何探視之意乎?缺元單子更爲還入之意,敢達。缺在於成服之日,哀痛罔極之懷,人子缺等豈不忍少恕孤意乎?卽今禮官更。缺恒以禮曹言達曰,臣等伏見下政院缺嚴且峻,臣等相顧震悸,措躬無地,臣缺割大行違豫,未至旬日,遽爾賓天,缺怙恃,喁喁繫望,惟在邸下一人而已。缺成服之日,非獨今日,而自古帝王傳缺易,蓋大位不可暫曠,祖宗付畀缺通行之禮,節目班班,昭在典冊,臣等。缺未時,合司再達曰,臣等今日之缺之禮,決不可小緩,伏承下答之缺聚首憂遑,罔知攸措,伏想邸下,缺親之痛,踐位行禮,固所不忍,而帝王之缺之位,不可暫曠,自古由儲貳承大統缺之日,誠以宗社爲重,而私情有不暇顧缺之典,昭在方冊,此非邸下所可取以爲。缺燼餘
大行大王初喪。
朝哭後,三提調,四殿,奉審問安。答曰,罔極。
辰時,三提調,詣熙政堂南庭,請大妃殿承傳色,跪奉湯粥一器曰,伏願小進。答曰,飮之矣。
請中宮殿承傳色,跪奉湯粥一器曰,伏願小進。答曰,飮之矣。
請嬪宮承言色,跪奉湯粥一器曰,伏願小進。答曰,飮之矣。
大斂奠後,三提調,四殿,奉審問安。答曰,罔極。
酉時,三提調,詣仁政殿東廊,請大妃殿承傳色,跪奉白元米一器曰,伏願進御。答曰,飮之矣。
請中宮殿承傳色,跪奉白元米一器曰,伏願進御。答曰,飮之矣。
請世子宮承言色,跪奉白元米一器曰,伏願勉進。答曰,飮之矣。
請嬪宮承言色,跪奉白元米一器曰,伏願勉進。答曰,飮之矣。藥房謄錄
